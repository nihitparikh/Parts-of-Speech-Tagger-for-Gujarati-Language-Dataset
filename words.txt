સંગીતના ઇતિહાસમાં જેમનું નામ સુવર્ણ અક્ષરે અંકિત થયેલું છે તે જામનગરના રાજગાયક માસ્ટર વસંત . વર્ષો પહેલાંની આ વાત છે . એ કાળે કવિવર રવીન્દ્રનાથ ટાગોર યુરોપના પ્રવાસે ગયેલા . કોઈએ એમને પૂછ્યું : ` હિન્દુસ્તાનમાં તમારા સિવાય બીજો કોઈ મોટો કવિ છે ? ` ત્યારે વિનમ્ર અવાજે ટાગોર એટલું જ બોલ્યા : `` ભાઈ , હું તો કંઈ બહુ મોટો કવિ નથી પણ અમારા દેશમાં દળણાં દળતી અને રેંટિયો કાંતતી સ્ત્રીઓ અને કોસ ચલાવનાર કોસિયાઓ કંઈક ગુંજન કરતા રહે છે . `` ભારતીય બાળકને કાવ્ય અને સંગીતના સંસ્કારો એની માતાના કંઠેથી નીતરતા હાલરડા દ્વારા ગળથુથીમાંથી જ મળે છે . કવિતાના સંસ્કારો અમારી ધરતીના કણકણમાં હોય છે . સંગીતના સંસ્કારોની વાત કરીએ તો દેશમાં અને ગુજરાતમાં સંગીતની મુખ્ય ત્રણ ધારાઓ જોવા મળે છે . ગામડા ગામની લોકનારીઓ , હાથમાં એક્તારો લઈને ઈશ્વરને આરાધતા ભજનિકો અને લોકગાયકો દ્વારા લોકસંગીત લોકજીવનમાં લ્હેરાતું રહ્યું છે . બીજી ધારાઓ સુગમ અને શાસ્ત્રીય સંગીતની રહી છે . આ બે ધારા શાસ્ત્રના આધારે વિકાસ પામી હોવાથી તેની ગણના શિષ્ટ સંગીતમાં કરવામાં આવે છે . શિષ્ટ સંગીતનું રક્ષણ કરી એને જાળવી રાખવાનું શ્રેય ગુજરાતના ધર્મસ્થાનો અને દેશી રાજ્યોના ફાળે જાય છે . આ બધા રાજ્યોમાં સંગીત , કલા અને વિદ્વાનોને આશ્રય આપવાની જૂની પરંપરા રાજ્યોના વિલીનીકરણ સુધી જળવાઈ રહી હતી . આજે મારે વાત માંડવી છે . આઝાદીના ઇતિહાસમાં જેમનું નામ સુવર્ણ અક્ષરે અંક્તિ થયું છે . એવા કાઠિયાવાડના એક રજવાડાના રાજગાયક અને આજે સાવ જ વિસરાઈ ગયેલા સંગીત ભાસ્કર માસ્ટર વસંત અમૃતની ઝળહળતી જીવનયાત્રાની . સને ૧૯૩૦ના વર્ષની આ વાત છે . ભારતની આઝાદી માટેનું રણશિંગુ વાગવા માંડ્યું હતું . જુવાનડાઓ અને આઝાદીના આશિકો ખભે ખાપણ બાંધીને આઝાદી જંગ જીતવા નીકળી પડ્યા હતા . એ અરસામાં મુંબઈની એમ.એમ.વી. કંપનીએ માધવજી શુક્લ રચિત માસ્ટર વસંતના બુલંદ કંઠે ગવાયેલ રાષ્ટ્રભક્તિની રેકર્ડ બજારમાં મૂકી . આ ગીતે એ કાળે જાગૃતિનો નવો જુવાળ પ્રગટાવ્યો . આ જોમવંતુ ગીત હતું . મેરી જા ન રહે મેરા સર ન રહે , સામાં ન રહે , ન યે સાજ રહે , બસ હિંદ મેરા આઝાદ રહે મેરી માતા કે સર પે તાજ રહે . દેશભક્તિના આ ગીતમાં આવતી ` ન યે દાગ બદનમેં સફેદ રહે , ન તો કોઢ રહે , ન યે દાગ રહે ( અર્થાત્ ભારત માતાના શરીર પર ગોરી પ્રજાના શાસનરૂપી કોઢના ડાઘ ન રહે ) . ` આ બે કડીઓ પર અંગ્રેજ સરકાર ધૂંધવાઈ ઊઠી . બજારમાં ફરતી તમામ રેર્ક્ડસ વીણીવીણીને જપ્ત કરી લીધી . ગાયક માસ્ટર વસંતની ધરપકડના ભણકારા વાગવા માંડ્યા . બુલંદ કંઠ વડે જનતા જનાર્દના હૃદયમાં રાષ્ટ્રભક્તિ અને શૌર્યરસની છોળો ઉછાળનાર માસ્ટર વસંતનું નામ આઝાદીના ઇતિહાસના પાને સુવર્ણ અક્ષરે અંક્તિ થયેલું છે . દેશી રાજવીઓના સમયમાં જેમના સંગીતની વસંત સોળે ય કળાએ ખીલી હતી એવા માસ્ટર વસંતનો જન્મ સંવત ૧૯૫૮ની મહા સુદ એકાદશી તા. ૨/૨/૧૯૦૨ના રોજ જામખંભાળિયાના (જિ. જામનગર) ગરીબ સારસ્વત બ્રાહ્મણ અમૃતલાલ મદનજીને ત્યાં થયો હતો . શ્રી હરકાન્ત શુક્લ નોંધે છે કે , અમૃતલાલ એ કાળે હરિકથાના કામમાં પ્રવીણ ગણાતા . એમના ઘરે દરરોજ હાર્મોનિયમ વાગ્યા કરતું . આ હાર્મોનિયમની સુમધુર સુરાવલી વચ્ચે મા.વસંતનું બાળપણ વીત્યું . જ્ઞાન અને વૈરાગ્યની વાતુ કરતાં કરતાં અમૃતલાલને સાચો વૈરાગ્ય લાધ્યો . દીકરા વસંતના વિવાહ કરી ૪૦ વર્ષની વયે પોતે સન્યાસ લઈને ` સ્વામી ય ભગવાન ` બન્યા . યુવાન વયે વસંતને માથે કુટુંબની જવાબદારી આવી પડી . કથાકાર બાપ તો બાવો બની , સંસાર છોડી ચાલી નીકળ્યો પણ દીકરો સંગીતના રવાડે ચઢી ન જાય અને કુટુંબ માટે પૈસા રળતો થાય એવી ઈચ્છાથી વડીલોએ વસંતને મુંબઈમાં આવેલી મૂળજી જેઠા માર્કેટમાં મામાની કાપડની દુકાને બેસાડી દીધો . વિધાત્રીએ એની ભાગ્યરેખામાં વેપારને બદલે સંગીતની રેખા દોરેલી એ મિથ્યા કેમ કરીને થાય ? વસંતે દુકાન છોડીને અનેક વેપાર અને વ્યવસાય કરી જોયા . કમિશન એજન્ટ તરીકે કાર્ય કર્યું પણ સફળતા હાથ લાગી નહીં . સંગીતના પરભવના સંસ્કારો લઈને આવેલા દિલને વેપાર - ધંધો શ્યેં હાથ બેસે ? મુંબઈને અલવિદા કરીને વસંત વતનમાં આવ્યા . સંગીત સાધના શરૂ કરી . ખરેખર તો અહીંથી જ એમની સંગીતયાત્રાનો સાચો આરંભ થયો . પાછળથી તેઓ પંડિત ઓમકારનાથજીના પરિચયમાં આવ્યા . પંડિતજીના પ્રતાપે એમના ગુરુ વિષ્ણુ : દિગંબરજીની કૃપા મેળવી . એ પછી તો મા. વસંત સંગીત ક્ષેત્રના મહારથીઓ ખાંસાહેબ ફૈયાઝખાં , ખાંઅબ્દુલ કરીમખાં , બડે ગુલામઅલીખાં , કે.સી.ડ , પંકજ મલિક અને કુંદનલાલ સાયગલ જેવા ધુરંધર સંગીતજ્ઞોના સંપર્કમાં આવ્યા . એમની સાથે નિકટનો નાતો બંધાયો . અંગ્રેજો સામે આઝાદીની લડતનો નવો યુગ આરંભાયો ` સરફરોસીકી તમન્ના અબ હમારે દિલ મેં હૈ ` જેવા દેશભક્તિના ગીતો સાંભળી મસાણમાંથી મડા બેઠા થવા માંડ્યા . ગામોગામ અને શેરીશેરીએ આઝાદીના આશકોની પ્રભાતફેરીઓ ફરવા માંડી . ગાંધીજીની પ્રાર્થનાસભાઓ યોજાવા માંડી . આ પ્રભાતફેરીઓ અને પ્રાર્થનાસભાઓમાં મા. વસંતના અષાઢી કંઠના કામણ રેલાવા લાગ્યા . આકાશવાણી પરથી રજૂ થતા એમના કાર્યક્રમો ખૂબ જ લોકપ્રિય બનવા માંડ્યા . તેઓ ગઝલો , ગીતો અને હળવું સંગીત બખૂબી રજૂ કરતા . એચ.એમ.વી. , બ્રોડકાસ્ટીંગ અને ટ્વીન કંપનીઓ તરફથી એમના લોકપ્રિય ગીતોની રેકર્ડો થાળીવાજા ઉપર ઘરેઘર વાગવા માંડી . ` મેરી માતા કે સર પે તાજ રહે ` એ રેકર્ડોએ લોકપ્રિયતાના તમામ આંક તોડી નાખ્યા . એ રેકર્ડોએ ઉભી કરેલી જનજાગૃતિથી અકળાયેલી અંગ્રેજ સરકારે એના પર પ્રતિબંધ મૂકી દીધો . એને કારણે મા. વસંત ઘરોઘર લોકપ્રિય બની રહ્યા . ઈશ્ક કે દરિયામે ગિર કે , કૌન નિકલા હૈ બિરાદર ? હમ તો જિસ્કો ચાહતે હૈ દરિયા - એ - કિનારા ઈશ્ક હૈ . સ્વર , તાલ અને લયની દૃષ્ટિએ ભારતીય સંગીત જગતના બીજા દેશોના સંગીતથી અલગ તરી આવે છે . સંગીતમાં ગાયન અને વાદનનો સમાવેશ થાય છે . સંગીતને મુખ્યત્વે શાસ્ત્રીય સંગીત અને લોકસંગીત ભાગમાં વહેંચી શકાય . આપણા સંગીતમાં મુખ્યત્વે પાંચ રાગો છે , જેવાકે ( ૧ ) શ્રી ( ૨ ) દીપક ( ૩ ) હીંડોળ ( ૪ ) મેઘ ( ૫ ) ભૈરવી એ બધા ભગવાન શંકરનાં પંચમુખેથી ઉત્પન્ન થયા હોવાનું મનાય છે . ભારતીય સંગીતના વિકાસની ગતિ દર્શાવતો આર્યોનો ` સામવેદ ` નામનો ગ્રંથ સંગીતની ગંગોત્રી છે . નારદ નામના સંગીત શાસ્ત્રના જાણકાર પંડિતે ઈ.સ. ૯૦૦ની આસપાસ ` સંગીત મકરંદ ` નામનો ગ્રંથ લખ્યો હતો . ` સંગીત મકરંદમાં ` ૧૯ પ્રકારની વીણા અને ૧૦૧ પ્રકારના તાલ વર્ણવ્યા છે , જે આજે પણ ઉપયોગી સાબિત થાય છે . ` સંગીત રત્નાકર ` : આ ગ્રંથના કર્તા પંડિત સારંગદેવ હતા . તેઓ દોલતાબાદમાં રહેતા હોવાથી ઉત્તરભારત અને દક્ષિણભારતના સંગીતથી પરિચિત હતા . પંડિત વિષ્ણુનારાયણ ભાતખંડે ` સંગીત રત્નાકરને ` સંગીતનો સૌથી વધારે પ્રમાણભૂત ગ્રંથ ગણાવે છે . સંગીતનાં અંગો સંપૂર્ણપણે સમજવા માટે આ ` સંગીત રત્નાકર ` અજોડ ગણાય છે . બધા સંગીતગ્રંથોમાં ` સંગીત પારિજાત ` ખૂબ મહત્ત્વનો ગ્રંથ છે . ૧૯૬૫માં પંડિત અહોબલે ઉત્તરહિંદુસ્તાની સંગીત પદ્ધતિ માટે આ ગ્રંથ લખ્યો હતો . તેમણે વિવિધ રાગોનું એક મહત્ત્વનું લક્ષણ જણાવ્યું છે કે , બધા રોગો એકબીજાથી પોતાનું સ્વતંત્ર અસ્તિત્વ અને વિશિષ્ટતા ધરાવે છે . તેમણે ૨૯ પ્રકારના સ્વરો ગણાવ્યા છે . મૂળ સંસ્કૃત શબ્દ ` નૃત ` ઉપરથી નૃત્ય શબ્દ ઊતરી આવ્યો છે . તાલ અને લય સાથે સૌંદર્યની અનૂભુતિ કરાવવાનું સાધન નૃત્ય છે . નૃત્યના દેવાધિદેવ મહાદેવ નટરાજ મનાય છે . પૃથ્વી પરના લોકોને શીખવવા નૃત્યને સ્વર્ગમાંથી નીચે લાવનાર તે પ્રથમ હતા . ભારતના શાસ્ત્રીય નૃત્યના પ્રકારોમાં ભરતનાટ્યમ્ , કૂચીપુડી , કથકલી , કથક , ઓડિસી અને મણીપુરી એ મુખ્ય પ્રકારો છે . તમિલનાડુનો તાંજોર જિલ્લો એ ` ભરતનાટ્યમ ` નૃત્યશૈલીનું ઉદભવ - સ્થાન ગણાય છે . ભરતમુનિ રચિત ` નાટ્યશાસ્ત્ર ` અને નંદીકેશ્વર રચિત ` અભિનવ દર્પણએ ` બે ગ્રંથો ભરતનાટ્યમના આધાર - સ્ત્રોત છે . મૃણાલિની સારાભાઈ , ગોપીકૃષ્ણ , વૈજયંતિમાલા અને હેમામાલિની વગેરેએ પ્રાચીન ભારતનો આ વારસો આજે પણ જાળવી રાખ્યો છે . કૂચિપુડી નૃત્ય આંધ્રમાં પ્રચલિત છે , જે ભરતનાટ્યમને મળતો નૃત્યનો એક પ્રકાર છે . ગુરુપ્રહ્લાદ શર્મા , રાજા રેડ્ડી , શોભા નાયડુ વગેરે જાણીતા નર્તકોએ આ પ્રાચીન વારસો આજે પણ જાળવી રાખ્યો છે . કથકલી શબ્દ કથા સાથે સંકળાયેલો છે . રંગબેરંગી વેશભૂષા તથા ઝમકદાર રજૂઆત માટે કથકલી શૈલી જાણીતી છે . કથકલીનું મૂળ ધામ કેરળ છે . આ નૃત્યનાં પાત્રો સુંદર ઘેરદાર કપડાં પહેરે છે , તેઓ મોટા કલાત્મક મુકુટ પણ ધારણ કરે છે . તેની કથાવસ્તુમાં મુખ્યત્વે જટાયુવધ , રામરાવણ યુદ્ધ , નળદમયંતી વગેરેની કથા દૃષ્ટિગોચર થાય છે . કથક કેરળના લોકપ્રિય નૃત્યનો પ્રકાર છે . કથકના નામમાં કથા રહેલી છે . ` કથક કરે સો કથક કહાવે ` આ ઉક્તિ કથક નૃત્યના વિકાસ સાથે જોડાયેલી રહી છે . આ નૃત્યશૈલી વેશભૂષા , ભાવ અને તાલની દૃષ્ટિએ આગવું સ્થાન ધરાવે છે . આમાં પણ કૃષ્ણલીલાનું મહત્ત્વ વધુ છે . તેમાં ઉપયોગમાં લેવાતા ઘેરદાર લીલા રંગના ચણિયાને ` કુમીન ` કહે છે . તેમાં રેશમનો કબજો પહેરીને કમરે પટ્ટો બાંધવામાં આવે છે . ભારતમાં પ્રાચીન કાળથી નાટ્યલેખન અને મંચન અતિ લોકપ્રિય છે . ભરતમુનિ રચિત ` નાટ્યશાસ્ત્ર ` આ કલાક્ષેત્રે અતિ પ્રચલિત છે . આ કલામાં સાક્ષર , નિરક્ષર અને આબાલવૃદ્ધ તમામને મનોરંજન પૂરું પાડવાની ક્ષમતા છે . જીવન અને જગતનું એ દર્પણ છે . જ્ઞાન અને ગમ્મત તેમાં સમાયેલ છે . બધી કલાઓનો સંયોગ આ નાટ્યકલામાં છે . તેને વર્ણવતાં ભરતમુનિ કહે છે કે `` એવું કોઈ શાસ્ત્ર નથી , એવું કોઈ શિલ્પ નથી , એવી કોઈ વિદ્યા નથી , એવું કોઈ કર્મ નથી કે નાટ્યકલામાં ન હોય . `` સંસ્કૃત સાહિત્યમાં નોંધપાત્ર નાટ્યકારો થઈ ગયા . તેમાં મહાકવિ ભાસ પ્રથમ ક્રમે આવે છે . તેણે ` કર્ણભાર ` , ` ઊરુભંગ ` , ` દૂતવાક્યમ્ ` જેવાં તેર નાટકોનો વારસો આપણને આપ્યો છે . તેમાં મહાભારતની અસર વધુ જોવા મળે છે . ` પ્રતિજ્ઞા યોગન્ધરાયણમ્ ` અને ` સ્વપ્નવાસવદત્તમ્ ` એ તેમનાં પ્રથમ પંક્તિનાં નાટકો છે , જેમાં વીર શાંત અને શૃંગારરસનું ભારોભાર નિરૂપણ થયેલું જોવા મળે છે . પ્રાચીન ભારતમાં સંસ્કૃત સાહિત્ય ક્ષેત્રે મહાકવિ કાલિદાસનું નામ મોખરે છે . તેમની પ્રસિદ્ધ નાટ્યકૃતિઓ વૈદર્ભી શૈલીમાં લખાયેલી છે . ( ૧ ) ` માલવિકાગ્નિમિત્રમ્ ` , ( ૨ ) ` વિક્રમોર્વશીયમ્ ` અને ( ૩ ) ` અભિજ્ઞાન શાકુન્તલનો ` સમાવેશ થાય છે . તેમાં ય ` અભિજ્ઞાન શાકુન્તલ ` તો તેમની શ્રેષ્ઠતમ નાટ્યકૃતિ છે . આ નાટકમાં દુષ્યંત અને શકુન્તલાના પ્રણયની કથાને કેન્દ્રમાં રાખી કાલિદાસે અત્યંત રમણીય દૃશ્ય આલેખ્યું છે . આ નાટક વાંચીને જર્મન કવિ ગેટે તો એટલો બધો પ્રભાવિત થયો હતો કે તે ગ્રંથ માથે મૂકી નાચી ઉઠ્યો હતો . કવિ ભવભૂતિ સંસ્કૃત નાટ્ય સાહિત્યના ક્ષેત્રમાં ભાસ અને કાલિદાસની હરોળમાં બેસી શકે તેવા ઉત્તમ કોટિના નાટ્યલેખક છે . તેમણે ત્રણ નાટકોની રચના કરી હતી , જેમાં ` મહાવીરચરિતમ્ ` , ` માલતીમાધવ ` અને ` ઉત્તરરામચરિતનો ` સમાવેશ થાય છે . પ્રાચીન ભારતીય સાહિત્યમાંથી ચોસઠ કલાઓ વિષે જાણવા મળે છે . આમાંની કેટલીક કલાઓ વિશિષ્ટ હતી , જેમાં હસ્તકલા , હુન્નરકલા , કારીગરી , ચિત્રકલા , શિલ્પ - સ્થાપત્યકલા , સંગીતકલા , સાહિત્ય કલા , નૃત્યકલા વગેરેનો સમાવેશ કરી શકાય . માટી અને માનવને પ્રાચીનકાળથી જ ખૂબ નજીકનો સંબંધ રહ્યો છે . જન્મથી મૃત્યુ પર્યંતનું એનું આખુંય જીવન માટીની આસપાસ પસાર થતું રહ્યું છે . પ્રાચીન સમયમાં જ્યારે કોઈ પણ પ્રકારની ધાતુની શોધ થઈ ન હતી ત્યારે માટીમાંથી બનાવેલી વસ્તુઓનો વિશેષ ઉપયોગ થતો , જેમાં રમકડાં , ઘડા , કોડિયાં , કુલડીઓ , માટીના ચૂલા જેવી વસ્તુઓનો મુખ્યત્વે સમાવેશ થતો હતો . કુંભાર દ્વારા બનાવેલાં આ બધાં પાત્રો કે વસ્તુઓનો ઉપયોગ ઘી , દૂધ , દહીં છાશ તેલ તેમજ અનાજસંગ્રહ કરવા માટે થતો . ભીંતો , ઘરો , કૂબા , ફળિયાં વગેરે પણ માટીનાં જોવા મળતાં . ભારત પ્રાચીન સમયથી કાચી તેમજ પકવેલી માટી ( ટેરાકોટાનાં ) વાસણો તેમજ વસ્તુઓનું ઉત્પાદન કરવા માટે જાણીતું હતું . જેનો ખ્યાલ આપણને કાલીબંગાન ( રાજસ્થાન ) જેવાં અનેક સ્થળોએથી મળી આવેલાં પ્રાચીન સમયનાં માટીનાં રમકડાં તથા અન્ય ચીજ - વસ્તુઓના અવશેષો પરથી મળી રહે છે . આપણો દેશ હાથવણાટ અને ભરતગૂંથણ ક્ષેત્રે ઘણું આગવું સ્થાન ધરાવતો હતો . એમ કહેવાતું હતું કે ઢાકાની મલમલનો તાકો વીંટીમાંથી પસાર થઈ જતો અને દીવાસળીની પેટીમાં સમાઈ શકતો . આ ઉપરાંત કેટલાક પ્રદેશોના ગાલીચા , વિવિધ વસ્ત્ર - પરિધાનો પરનું ભરતકામ , કસબરામ વગેરે પણ આગવું સ્થાન ધરાવતાં . જેમાં ગુજરાતમાં આવેલા પાટણનું પટોળું , રાજસ્થાનની બાંધણી , કાંજીવરમની વિશિષ્ટ સાડી તેમજ કાશ્મીરી વસ્ત્રો પરની વિવિધ કસબની કારીગરીનો સમાવેશ થાય છે . સોલંકી યુગના સુર્વણકાળ દરમિયાન ગુજરાતે આ ક્ષેત્રે નોંધપાત્ર વિકાસ સાધ્યો હતો . સિદ્ધરાજ જયસિંહના શાસનકાળ દરમિયાન તેની રાજધાની પાટણમાં અનેક કારીગરો ( સાળવીઓ ) આવીને વસ્યા . તેમણે પાટણને તે સમયે જગતભરમાં વિખ્યાત બનાવ્યું . તેમાં પણ ખાસ કરીને પટોળાં માટે તો પાટણ સવિશેષ જાણીતું બન્યું . પાટણના કેટલાક સાળવીઓ તો પટોળાં વણાટના શ્રેષ્ઠ કારીગરો હતા . એમની આ કળા આશરે ૮૫૦ વર્ષોથી પણ વિશેષ પ્રાચીન હોવાનું મનાય છે . પાટણમાંથી ઉત્પાદિત થતાં રેશમી વસ્ત્ર ( બેવડ ઈક્તને ) પાટણનાં પટોળાં કહેવાય છે . ઈક્ત એટલે વણાટ . જામનગર , જેતપુર , ભૂજ , માંડવી વગેરે વિસ્તારો બાંધણી માટે આજે પણ જાણીતા છે , જેની પરંપરાગત શૈલીએ હાથી , પૂતળી , ચોપાટ વગેરે સુંદર ડિઝાઈનો આપી છે . ભરતગૂંથણના રેશમભરત , આરીભરત , આભલાભરત જેવા ભાગ છે . સ્ત્રીઓ ગૃહશણગાર માટે ભરતગૂંથણ દ્વારા થતી વિભિન્ન ચીજવસ્તુઓનું કૌશલ્ય ધરાવતી હતી . દા.ત. તોરણો , ચાકળા , શાખ - ટોડલિયાં , ઓછાડ ( ચાદર ) વગેરે . આ ઉપરાંત કાપડ પર વિવિધ પક્ષીઓની આકૃતિઓનો ઉપયોગ કરીને સુશોભિત કરાતું હતું . આ ઉપરાંત કચ્છના બન્ની વિસ્તારમાં ` જત ` જેવી કોમોનો ભરતગૂંથણના નમૂના ગુજરાતની ગૂંથણકળાની અદભુત સિદ્ધિ છે . ચામડું પ્રાચીન ભારતના લોકોના રોજિંદા વપરાશમાં એક ચોક્કસ સ્થાન ધરાવતું હતું . પાણી લાવવા લઈ જવા માટે વપરાતી પખાલ - મશકો , લુહારની ધમણો , પગરખાં , પાલતું પ્રાણીઓને બાંધવા માટે વપરાતાં સાધનો વગેરેમાં ચામડાનો બહોળો ઉપયોગ થતો . આ સમય દરમિયાન ચામડાંને જૂની પદ્ધતિઓથી કમાવવામાં આવતું . ત્યારબાદ તેમાંથી જરૂરિયાત પ્રમાણે રોજિંદા વપરાશની ચીજવસ્તુઓ બનાવવામાં આવતી . ચામડાંની વિવિધ ચીજવસ્તુઓ જેવીકે ચામડાની ભરતગૂંથણવાળી મોજડી , પરગખાં , ચામડાનાં ભરતગૂંથણ કરેલાં પાકીટ , પટ્ટા , ઘોડા અને ઊંટ જેવાં પ્રાણીઓ માટેનાં ચામડાંનાં સાધનો ( સાજ , પલાણ , લગામ ) ખૂબ પ્રચલિત હતાં . ભારતની ત્રણેબાજુએ વિશાળ દરિયાકિનારો આવેલો હોવાથી , પ્રાચીન સમયથી જ ભારતમાં હીરામોતીનો ઉપયોગ મોટા પ્રમાણમાં થતો આવ્યો છે . ભારતમાં હીરામોતી પુષ્કળ પ્રમાણમાં મળે છે . દુનિયામાં પ્રખ્યાત થઈ ચૂકેલા હીરાઓ જેવાકે ગ્રેટમુઘલ , કોહીનૂર વગેરે ભારતમાંથી મળી આવ્યા છે . હીરા , માણેક મોતી , પન્ના , નીલમ , પોખરાજ વગેરે જેવાં રત્નોનો ઉપયોગ વસ્ત્રાભૂષણોની શોભા વધારવા માટે થતો આવ્યો છે . પ્રાચીન સમયમાં આ રત્નોનો ઉપયોગ રાજા - મહારાજાઓનાં સિંહાસનો , મુગટો અને બાજુબંધ જેવાં જુદાં જુદાં આભૂષણો બનાવવામાં થતો . મોતીકામ એ ગુજરાતની આગવી વિશેષતા ગણાય છે . મોતીનાં સુંદર તોરણો , પછીત , બારી , ચાકળા , લગ્નનાં નાળિયેર , ઘોડિયાં , ઘૂઘરા , ઈંઢોણી , બળદ માટેનાં સુશોભિત મોડિયાં , શીગડાંઝુલ , પંખા વગેરે ગૂંથવાની કળા બેનમૂન છે . ઘરેણાં બનાવવામાં ભારતનું નામ સદીઓથી અગ્રેસર રહ્યું છે . સામાન્ય માણસથી માંડીને માલેતુજારો સુધીના સૌ માણસોને પોષાય તેવાં તમામ પ્રકારના ઘરેણાં ભારતમાં બને છે . ગુજરાતનું ખંભાત મુખ્યત્વે અકીકનાં ઘરેણાં માટે જાણીતું હતું . ભારત સમગ્ર વિશ્વમાં એક એવો દેશ છે જે સોનાચાંદી તેમજ મીનાકારીની કળામાં નિપુણતા ધરાવે છે . મીનાકારીગરીમાં એટલે સોનાચાંદીના અલંકારોમાં (વીંટી , કંગન , એરિંગ વગેરે ) પૂરવામાં આવતા લાલ , લીલો , વાદળી જેવા ચમકતા રંગો પૂરવાનું કલા - કૌશલ્ય , જયપુર , દિલ્હી , વારાણસી , લખનૌ અને હૈદરાબાદની મીનાકારી તો વિશ્વભરમાં પ્રખ્યાત છે . ખાસ કરીને જયપુર અને દિલ્હી લીલા તેમજ લાલ રંગની મીનાકારી માટે ; જ્યારે વારાણસી ગુલાબી તથા હૈદરાબાદ કાળા રંગની મીનાકારી માટે આજે પણ જગતભરમાં જાણીતાં મથકો છે . જરીભરતમાં આપણો દેશ પ્રાચીન સમયથી જાણીતો છે . ખાસ કરીને સુરતનું જરીકામ એક વિશિષ્ટ અને આગવું સ્થાન ધરાવતું હતું . સાડીઓ અને વિવિધ વસ્ત્રપરિધાનો પર થતું જરીકામ , અજરખકામ , બાટીકરામ , ભરતગૂંથણ અને ` જરદોશીકામ ` એક અનોખું સૌંદર્ય ધરાવતું હતું . પાષણયુગથી લોકો ચકમકના પથ્થરનાં ઓજારો બનાવતાં . આગળ જતાં વિવિધ યુગોમાં તામ્રયુગ , કાંસ્યયુગ અને લોહયુગ દરમિયાન રોજબરોજની વપરાશની જુદી જુદી ચીજવસ્તુઓ મુખ્યત્વે તાંબું - કાંસું કે પિત્તળની ધાતુઓમાંથી બનાવવામાં આવતી હતી , જેમાં મુખ્યત્વે પાણી ભરવાના ઘડા , વિવિધ પાત્રો , વાસણો , મૂર્તિઓનો સમાવેશ થાય છે . લાકડા પરની કોતરણી અને લાકડાં પરનું લાખકામ ભારતની વિશેષતા છે . ગુજરાત , રાજસ્થાન અને દેશનાં અન્ય સ્થળોએ લાકડાં પરનું કામ થયેલું જોવા મળે છે . આપણા પાડોશી દેશ નેપાળમાં કાષ્ઠકારીગરી તથા લાકડાંની મૂર્તિઓ અને મંદિરો જોવા મળે છે ; જે બેનમૂન કોતરણી ધરાવે છે . ગુજરાતમાં આવેલ સોમનાથ ( પ્રભાસ પાટણમાંથી ) સાડાત્રણસો વર્ષ જેટલું જૂનું લાકડાંનું કોતરકામ મળ્યું છે , જેમાં કેટલાક પ્રાચીન ગ્રંથોમાં વર્ણવાયેલ વાસ્તુશાસ્ત્રના બધા જ નિયમોનું પાલન થયેલું જણાય છે . ગુજરાતનાં કેટલાંક ઈડર , સિદ્ધપુર , સંખેડા જેવાં શહેરોમાં બાજઠ , પલંગ , હિંડોળા , કબાટ તેમજ વિવિધ પ્રકારનું ફર્નિચર જરૂરિયાત પ્રમાણે બનતું . ભારતમાં જડતરકામની ગણના અતિ પ્રાચીન કલા તરીકે થાય છે . આ કલા મોટેભાગે અલંકારો અને મૂર્તિઓ સાથે સંકળાયેલ છે . સોનાના અલંકારોની સાથે સાથે જ આપણા દેશમાં હીરાના , જડતરના અલંકારો શ્રીમંત વર્ગમાં પ્રચલિત હતા . જડતરના અલંકારો રાજસ્થાનના બિકાનેર વિસ્તાર સાથે વધુ સંકળાયેલા છે . વીંટી , હાર , દામણી , ચૂની , નથણી , કુંડળ , કાપ વગેરે અલંકારોમાં હીરા જેવાં કીમતી પથ્થરો વગેરેનું જડતરકામ આજે પણ સુપ્રસિદ્ધ છે , જેનો શોખ સમગ્ર ભારત ઉપરાંત વિદેશોમાં પણ જોવા મળે છે . અકીક એક પ્રકારનો કીમતી પથ્થર છે , જે ખાસ કરીને નદીઓના ખીણપ્રદેશમાંથી મળી આવે છે . તેમાં ચકમક , કાર્નેલિયન ( અર્ધપારદર્શક - સુંદર રાતો પથ્થર ) અને અકીક મુખ્ય છે . અકીક એટલે મુખ્યત્વે કેલ્સીડોનિક ( સિલિકામિશ્રિત ) ભૂરો કે સફેદ રંગનો પથ્થર . સિલિકા હવામાનના ફેરફારો અને પાણીની પ્રક્રિયાઓથી તૈયાર થાય છે . ગુજરાતમાં અમદાવાદ , રાણપુર અને સુરત પાસેથી વિવિધ આકારના નાના - મોટા અકીકના પથ્થરો મળી આવે છે . આ બધા વિસ્તારોમાંથી જે અકીક મળી આવે છે તે ખંભાત મોકલવામાં આવે છે . ત્યાં તેના ઉપર પહેલ પાડી તેમાંથી વિવિધ આકારના ઘરેણાં બનાવવામાં આવે છે . કલાઓમાં ચિત્રકલાનું સ્થાન મોખરે છે . તે રંગ અને રેખા દ્વારા અભિવ્યક્ત થતી કલા છે . તેનો મુખ્ય હેતુ રંગ અને રેખાની મદદ વડે પ્રકૃતિનાં જડ અને ચેતન તત્ત્વોનું અનુકરણ કરી આપણા મનમાં રહેલ ઊર્મિઓને અભિવ્યક્ત કરવાનું છે . વિષ્ણુપુરાણમાં કહેવાયું છે કે પર્વતોમાં જેમ સુમેરુ , પંખીઓમાં ગરુડ અને મનુષ્યમાં રાજા મુખ્ય છે , તેમ કલાઓમાં ચિત્રકલા અતિ પ્રાચીન કાળથી મુખ્ય કલાનું સ્થાન પામતી રહે છે . લગભગ ૫૦૦૦ વર્ષ પ્રાચીન હડપ્પા સંસ્કૃતિના અવશેષોમાંથી ભારતીય ચિત્રકલાના પુરાવાઓ મળે છે . પાષાણયુગના આદિમાનવનાં ગુફાચિત્રોમાં પશુપંખીઓનાં આલેખનો જોવા મળે છે , જેમાં ભીમબેટકા ( મધ્યપ્રદેશનાં ) હાથી , ગેંડો , હરણ વગેરેનાં ચિત્રો નોંધપાત્ર છે . હડપ્પાના લોકો માટીનાં વાસણો પર વ્યવસ્થિત ભૌમિતિક રેખાંકનો અને ફૂલછોડની ભાત પાડતા . ફણગાવવું અને શેકવું : ઘઉં , ચણાની દાળ વગેરેને થોડાક કલાક પાણીમાં રાખવાથી તેમાં પાણી શોષાય છે . તેઓને ત્યારપછી તડકામાં સૂકવવાથી તેના પૃષ્ઠ પરનો ભેજ ઓછો થાય છે . તેઓને લોખંડના તવામાં શેકવાથી ધાણી બને છે , ચોખાની માફક તેઓની આહારમાં જલદીથી પસંદગી થાય છે . ઘઉં , બાજરી , બાવટો , જુવાર જેવાં અનાજને ૧૨ - ૧૪ કલાક પાણીમાં પલાળી ભેજવાળી સ્થિતિમાં ફણગાવી શકાય છે . જ્યારે તેઓમાં ફણગા દેખાય ત્યારે તેઓને તડકામાં સૂકવ્યા પછી આછા તાપે શેકવાથી માલ્ટ ( malt ) સુગંધ આવશે . તેઓને દળીને કાંજી બનાવવા વાપરી શકાય . બાવટામાં જો થોડું થૂલૂં હોય તો તેને ગાળીને કાઢી નાખવું . ઈડલી : બે ભાગ ચોખા ( બાફેલા ચોખા હોય તો ત્રણ ભાગ ) અને એક ભાગ અડદની દાળને ધોઈને પાંચથી દશ કલાક પાણીમાં પલાળી રાખવી . ત્યારપછી પથ્થરના ખલમાં પાણી સાથે વાટવી , ચોખાને બહુ ઝીણા વાટવા નહીં અડદની દાળને વાટી મલમ જેવી બનાવવી . બંનેને ભેગાં કરી જોઈતું મીઠું ઉમેરવું . મિશ્રણ જાડું ખીરા જેવું બનવું જોઈએ . જરૂર હોય તો થોડું પાણી ઉમેરવું . ખીરાને આખી રાત આથો આવવા માટે રાખી મૂકવું . આથો આવવાથી કાર્બન ડાયોક્સાઈડ ઉત્પન્ન થાય છે અને ખીરૂ ફૂલેલું દેખાય છે . ખીરાને કડછા કે ચમચાથી વાડકીઓમાં રેડી વરાળથી બાફવા માટે મૂકવું . રેડતી વખતે બહુ હલાવાય નહીં તે ધ્યાન રાખવું ; નહીં તો તે પોચું બનશે નહીં . ખમણ : એક પ્યાલો ચણાની દાળને ૧થી ૧/૨ પ્યાલા પાણીમાં પાંચથી દશ કલાક પલાળી રાખી પછી પથ્થરના ખલમાં વાટવી , બહુ ઝીણી વાટવી નહીં અને જરૂરી મીઠું ઉમેરીને જાડી બનાવી , આખી રાત આથો આવવા માટે મૂકી રાખી ખીરાને તેલ ચોપડેલી થાળીમાં કડછીથી રેડીને વરાળથી બાફવા માટે મૂકવી . ઈડલીની જેમ અહીં પણ ખીરાને બહુ હલાવવું નહીં . બાફેલી વાનગી ઠંડી પાડી ચોરસ ટુકડા પાડી અને તેને રાઈ અને હીંગથી વઘારી , કોથમીર અને કોપરાની છીણ નાંખી તેને પીરસવામાં આવે છે . ઈડલી અને ખમણ માટે દળેલો લોટ વપરાય છે તે સહેલાઈથી બનાવી શકાય છે . ચોખાને ભરડવા જોઈએ . અડદની દાળને ઝીણી દળવી જોઈએ અને ઈડલીનું ખીરું બેના મિશ્રણથી બનાવવું . ખમણના ખીરા માટે ભરડેલી ચણાની દાળ વાપરવી . કોઈવાર મૂળ દાણામાં રહેલાં આથવણ માટેની જરૂરી જીવાણુનો દળતી વખતે નાશ થાય છે . તે મેળવવા માટે તે દાળ એક મોટો ચમચો ભરીને લેવી અને તેને ૨ - ૪ ઔંસ પાણીમાં ૧૫ મિનિટ માટે પલાળવી , ત્યારપછી દાળને હાથ વડે ઘસી જે પાણી થાય તેને ખીરામાં રેડવું. દાળને બીજા ઉપયોગમાં લેવી અથવા સૂકવી દેવી . જો દાળને ધોવાની જરૂર લાગે તો પહેલું ધોવાણ ઘસ્યા વગર ફેંકી દેવું અને બીજું ધોવાણ ખીરામાં ઉમેરવું . ઈડલીની બનાવટમા , અડદની દાળનું ખીરૂં પહેલાં બનાવી એક બે કલાક આથો આવવા દઈ ત્યારપછી જો તેમાં ચોખાનો લોટ ઉમેરીએ તો વધુ સારી વાનગી બને છે . ઢોસા : ઢોસા મૂળ દક્ષિણભારતની જૂની વાનગી છે . તે આજે આખા ભારતમાં લોકપ્રિય બની ગઈ છે . ઢોસાનું ખીરૂં ઈડલીના જેવું જ હોય છે . પરંતુ તેમાં ચોખાનું પ્રમાણ વધુ હોય છે અને તેઓ ઝીણા દળેલા હોય છે . ઈડલીની માફક જ તેનો આથો લાવવામાં આવે છે અને તેને તવા પર તેલ ચોપડી તળવામાં આવે છે . ઈડલી અને ઢોસા બંને સાથે ચટણી , સંભાર કે મસાલો લેવાય છે . મુરબ્બો , મધ કે ગોળ સાથે પણ તે લઈ શકાય છે . તેના ઉપર માખણ , ઘી કે તલનું તેલ ચોપડાય છે . ઢોકળાં : ઢોકળાંનું ખીરું ભરડેલી દાળના અને ચોખાના મિશ્રણમાંથી બને છે તેને ખમણની જેમ જ આથવામાં આવે છે . ચણા , તુવેર અને અડદની દાળ આ માટે વપરાય છે . ઢોકળાં ભરડેલાં જુવાર , ઘઉં , કોદરી અથવા મકાઈ અને અડદ , મઠ કે તુવેરની દાળનું મિશ્રણ વાપરી બનાવી શકાય છે . શાળા તથા બાલવાડીની પોષક આહાર યોજના માટે ઢોકળાં એ એક સુલભ વાનગી છે . બાળકો અને વિદ્યાર્થીઓને તે વધુ પસંદ આવે છે , તેને એક જ વાનગી તરીકે નાસ્તામાં આપી શકાય છે . તે રોજ આપવામાં આવે તો પણ બાળકો તેનાથી કંટાળતા નથી . બિસ્કિટ , ઢેબરાં , પૂડા અથવા દાળ , શાક , રોટલી જેવાં ખાદ્યો કરતાં બાળકો ઢોકળાંને વધુ પસંદ કરે છે . અમારી આહાર યોજનામાં અમોને તેવું અવલોકન થયું છે . ઢોકળાંને પૂર્ણ ખોરાક બનાવવા માટે તેના આથવેલા ખીરામાં મેથીની ભાજી ઉમેરવાથી તે પૂર્ણ ખોરાક બને છે . મોટા પ્રમાણમાં આ વાનગી બાફવા માટે જરૂરી સાધનનું વર્ણન નીચે આપ્યું છે . ૫થી ૭ સે.મી. ( ૨થી ૩ ઈંચ ) પહોળી અને ૧.૨ સે.મી.થી ૨.૪ સે.મી. ( ૧/૨થી ૧ ઈંચ ) જાડી લાકડાની પટ્ટીઓ લઈ એક ગોળ લાકડાનું માળખું તૈયાર કરવું . ત્રણ પટ્ટીઓ આડી મૂકીને ઉપર પટ્ટીઓ ૨ ઈંચના અંતરે ખીલીઓ વડે જોડવી . માળખું તાંબા કે એલ્યુમિનિયમના તપેલામાં એની કિનારી નીચે ગોઠવાય તેવું માપ રાખવું . તપેલામાં પાણી ભરી ઉપર લાકડાનું માળખું ગોઠવી તેના ઉપર ખીરાની થાળીઓ મૂકવી . તેની ઉપર કથરોટ ઢાંકી પાણી ઉકાળી તેને વરાળથી બાફવું . વરાળ નીકળી ન જાય તે માટે કથરોટ ઉપર ત્રણ - ચાર ઈંટ મૂકવી . આથવેલા ખીરામાંથી પૂડા અથવા હાંડવો પણ શેકીને બનાવી શકાય છે . ખીરાને જરા જાડું રાખવું અને તેલ ચોપડેલા વાસણમાં રેડવું . ૩૫૦ સે. ગરમ કરેલી ભઠ્ઠીમાં ૨૦ - ૩૦ મિનિટ શેકવા માટે મૂકવું . બંધ વાસણમાં બાફેલી બ્રેડ આ રીતે તૈયાર થઈ શકે છે . મગફળીને શેકીને વાટવાથી તેનો લોટ બની શકે છે . આને પીનટ પેસ્ટ ( Peanut Paste ) પણ કહે છે . તે પશ્ચિમના દેશોમાં વેચાતો લોકપ્રિય પદાર્થ છે . બ્રેડ , બિસ્કિટ , રોટલી , પુરી વગેરેની બનાવટોમાં તેનું મિશ્રણ કરી શકાય છે . ખારીપુરી , સક્કરપારા અને ચટણી વગેરેમાં તેનો મોવણ તરીકે ઉપયોગ થઈ શકે છે . તેમ કરવાથી સ્વાદ સુધરે છે અને ખર્ચ ઘટે છે . શેકીને ભાંગેલી મગફળી , બ્રેડ , બિસ્કિટ , કેક , ભજિયાં વગેરેમાં ઉમેરી શકાય છે . મગફળીના સારા તાજા ખોળનો ઉપયોગ આ બધી જ વાનગીઓમાં તેમ જ ઢોંસા અથવા તેના જેવી આથવેલ વાનગીઓમાં થઈ શકે છે . ઢેબરાં : અનાજ અને દાળના લોટની કણેક બનાવવી . ઝીણી સમારેલી ભાજી , બાફેલા છૂંદેલા બટાટા - બધું લઈ લોટ બાંધવો - લૂઓ બનાવી વણવા અને ચપાટી માફક શેકવા . ભરેલા પરોઠાં : કંદને બાફીને છૂટો કરો . તેમાં ઝીણી સમારીને બાફેલી ભાજી મિશ્ર કરો . અનાજ - દાળના લોટની કણક બાંધો તેમાં કંદભાજીનો માવાનો ગોળો ભરી વણીને શેકવા . ઢોકળાં : ભરડેલા અનાજ - દાળના મિશ્રણને સાચવવા માટે પલાળી માવો બનાવો . તેમાં બાફીને છુંદેલા કંદ અને સમારેલી ભાજી મિશ્ર કરો . તેલ ચોપડેલી થાળીમાં ૨૦ મિનિટ વરાળથી રાંધો . ઠંડા પાડી ટુકડા કરી મસાલો ભભરાવો . પૂડા ( ઢોસા ) : ઢોકળાં માફક જ માવો બનાવો . પરંતુ સહેજ ઢીલો રાખો . લોઢી પર તેલ ચોપડીને શેકવા . ખીચડી : અનાજ - દાળ અને સમારેલા શાકના મિશ્રણને રાંધવું - ચઢવા મૂકવું . સંભાર ભાત : છોડાં વગરની દાળ અથવા ફણગાવેલ કઠોળ વાપરવું . ચોખા અને કોદરી સિવાયનાં અનાજ હોય તો તેને ભરડીને વાપરવાં . અનાજ - કઠોળના મિશ્રણને બાફવા મૂકો બરાબર ચઢી જાય ત્યારે તેમાં સમારેલું શાક , આમલીનું નિચોવણ , મીઠું મસાલા નાંખી ફરી ઉકાળી જોઈતું પાતળું બનાવવું . મૂઠિયાં : બાફેલું અને છૂંદેલું શાક , ચણાનાં લોટ સાથે મિશ્ર કરો . મીઠું મસાલો નાંખી મૂઠીયાં વાળો . બાફો અને લીલો મસાલો નાંખી ખાવામાં ઉપયોગ કરો . દાળ અને ઉકાળામાં બોળીને પણ તે ખાઈ શકાય છે . ફળના રસ ( જ્યૂસ ) : તડબૂચ , સકરટેટી , ચણીબોર , જાંબુ , ફાલસા , ટામેટાં જેવાં ફળોમાંથી ફળ રસ તૈયાર કરી શકાય છે . ટામેટાં માટે તેના ઉપર ઊકળતું પાણી રેડી થોડી મિનિટ ઢાંકી રાખો ( આ ક્રિયાને બ્લાન્ચિંગ ( blanching ) કહે છે . પછી તે ઠંડા પાણીમાં નાંખી છોડાં કાઢી નાંખો . દહીં ભાંગવાના સંચાથી કે વલોણીથી એકરસ થાય ત્યાં સુધી વલોવવું , ઠંડું પાડી મીઠું નાંખી અંદર લીંબુ નીચોવો . જરૂર લાગે તો ખાંડેલું જીરૂ , ફુદીનો , ધાણા અને થોડી ખાંડ પણ નાંખી શકાય છે . જો ઈલેક્ટ્રિક મિક્ષ્ચર હોય તો ટામેટાંને ગરમ પાણીથી તૈયાર કરવાની જરૂર નથી . ગાજર , કોબી વગેરેના છીણમાંથી પણ આ પ્રમાણે રસ બની શકે છે . રસની કેરીમાંથી પણ ગોટલા અને છોડા કાઢી લઈ રસ તૈયાર થઈ શકે છે . તે જ પ્રમાણે તડબૂચ અને સકરટેટીના છોડાં અને બી કાઢી , ટુકડા કરી રસ બનાવી શકાય છે . આ રીતે રસ બનાવવો ખૂબ અનુકૂળ છે . ચણીબોર , ફાલસા , જાંબુ વગેરેને ૫ મિનિટ પાણીમાં ઉકાળી , ઢાંકી , ૧૦ - ૧૫ મિનિટ રહેવા દઈ પછી વલોવી ગાળીને તેમાંના બી કાઢી લઈ , તેમાં ખાંડ અને લીંબુનો રસ નાંખીને ઠંડું પાડવું . આ પદાર્થોમાંથી બનતા રસમાં આકર્ષક રંગ અને સોડમ પણ હોય છે . આ રસનો ઉપયોગ કરી શરબત બનાવી શકાય છે . આ પીણાંથી લીંબુ અથવા મોસંબીનો રસ , બીજા ફળનો રસ ખાંડની ચાસણી અને ચાનો ઉપયોગ કરી બનાવાય છે . તેમાં પીરસાતી વખતે સોડા વોટર ઉમેરવામાં આવે છે . એલચી વગેરેનો ઉપયોગ પણ થઈ શકે છે . શાકભાજીનું કચુંબર : કચુંબર માટે ઘણાં શાક વાપરી શકાય . જેમકે ટામેટાં , કાકડી , ગાજર , કાંદા , કાચી કેરી , નાળિયેર ( ટોપરું ) , લીલા મરચાં , ભાજી , કોલીફ્લાવર , મૂળનાં મિશ્રણોનો ઉપયોગ થઈ શકે છે . લીંબુનો રસ , મીઠું , તેલ , રાઈ ( વઘાર માટે ) , આદુ , કોથમીર , કોપરું , વગેરે ઉમેરવાથી તે સ્વાદિષ્ટ બને છે . લીંબુના રસને બદલે દહીં વાપરી રાયતું બની શકે છે . છીણેલા ગાજરમાં અનાનસ , કેળાં , ખજૂર , કિસમિસ , જેવાં લીલાં સૂકાં ફળ મેળવી અને લીંબુના રસ , ખાંડ , મધ ઉમેરી ખટમીઠું કચુંબર બની શકે છે . બાળકોને તે ખૂબ પસંદ પડે છે . બાફેલાં બીટ કે બટાટા પણ તેમાં ઉમેરી શકાય . છીણને બદલે શાકની ચીરીઓ કરીને અથવા કાતરી પાડીને પણ તેનો ઉપયોગ થઈ શકે છે . ફ્રુટ સલાડ ( Fruit Salad ) : ફળની પાતળી ચીરીઓ પાડીને તેને ખાંડ અને લીંબુના રસના મિશ્રણમાં પણ નાંખી શકાય છે . ફળનાં મિશ્રણો વાપરી આકર્ષક વાનગીઓ બની શકે છે . આ રીતે પપૈયાની ચીરીઓ કરી આપવાથી , જે વ્યક્તિઓને ફળ પસંદ નથી તેઓને પણ પસંદ પડે છે . ફળોના નાના ટુકડાનું ફ્રુટ સલાડ બની શકે . સફરજન અને નાસપતીના છોતરાં અને બી દૂર કરીને બાકીના ભાગને સમારવાં જોઈએ . જો દ્રાક્ષ પણ બીવાળી હોય તો તેને વાપરતા પહેલાં તેના બે ટુકડાં કરી , તેનાં બી કાઢી નાંખી તેને વાપરવા જોઈએ . શેકેલી વાનગી : બટાટા અને શક્કરીયાંને છોડાં સાથે ભડસાળમાં શેકી શકાય છે . શક્કરિયાંને પાણીમાં બાફી છોલી , છૂંદી , ગોળ અને માખણ કે ઘી ઉમેરી ખાઈ શકાય છે . તેની ઉપર સૂકો મેવો , તલ કિસમિસ , કોપરું , વગેરેની છીણ પાથરી શકાય છે . તેમાં સોડમ માટે એલચી વાપરી શકાય છે . ચટણી : ફુદીનો , કોથમીર , મીઠો લીમડો , કાંદા , ટામેટાં , વગેરે વાટીને ચટણી બનાવાય છે . કાંદા , કાચાં ટામેટાં , રીંગણ , તુરિયાં , કોળું , ગલકું , કોઠું , સૂરણમાંથી આ રીતે ચટણી બની શકે છે . વાટતાં પહેલાં તેમાં આમલી , મીઠું , હીંગ , મરચાં અને ગોળ નાંખવાં જોઈએ . જો લીંબુનો રસ આમલીને બદલે વાપરવો હોય અને વઘાર કરવો હોય તો વાટ્યા પછી તેમ કરવું . કૉફી : કાફા ( kaffa ) પરથી કૉફી નામ આવ્યું હોય તેમ લાગે છે . કાફા નામનું શહેર નૈઋત્ય ઈથિયોપિયામાં આવેલું છે . ત્યાં કદાચ સૌ પ્રથમ કૉફીનું વાવેતર થતું હતું . એરેબિયામાં આ પદાર્થને કાહવા કહે છે કેટલાંક માને છે કે તેના પરથી કૉફી નામ પડ્યું હશે . ઇથિયોપિયા અને એરેબિયામાં કૉફી કુદરતી રીતે ઉગતી હતી અને ત્યાં તેનું વાવેતર શરૂ થયું હતું . એક લોકવાયકા પ્રમાણે બકરાંના એક ટોળાએ એરેબિયામાં પહેલવહેલું આ છોડને ચરતાં ચરતાં તેની ઉત્તેજક અસર અનુભવી હતી , ત્યારપછી કૉફીનો ઉપયોગ પીણાં તરીકે વિક્સ્યો હતો . ૧૭મી સદીના અંતે અને ૧૮મી સદીની શરૂઆતમાં કૉફીનું વાવેતર ધીમે ધીમે મધ્યપૂર્વમાંથી ઈસ્ટ ઈન્ડીઝ અને દક્ષિણપૂર્વ એશિયામાં વિકાસ પામ્યું હતું . એક યુવાન ફ્રેંચ નાવિક કૉફીનો છોડ ખૂબ મુશ્કેલીથી અમેરિકામાં લાવ્યો હતો . પશ્ચિમ ગોળાર્ધના દેશોમાં કૉફી ત્યારપછી દાખલ થઈ હતી . મુસાફરીના છેલ્લા દિવસોમાં પીવાનું પાણી તેને ખૂટી પડ્યું હતું . તેથી કૉફીના છોડની સાચવણી માટે તેને પોતાના પાણીનો ભાગ પણ આપવો પડેલ , અને તેનું વાવેતર વેસ્ટ ઈન્ડીઝના માર્ટીનીગ્યુ ટાપુ ઉપર કરવામાં આવ્યું હતું . આજે મોટા પ્રમાણમાં કૉફીનું વાવેતર બ્રાઝિલમાં થાય છે અને થોડા પ્રમાણમાં મધ્યપૂર્વ , ઈસ્ટ ઈન્ડીઝ અને ભારત જેવા ગરમ પ્રદેશમાં થાય છે . અત્યારે ઈજિપ્ત , ભારત , બ્રાઝિલ અને ઈન્ડોનેશિયામાં કૉફીનું વાવેતર મોટા પાયા ઉપર થાય છે . કૉફીના દાણા જ્યારે પાકે ત્યારે તેમને છોડ પરથી લઈ , ધોઈ તેમને સિમેન્ટની ફરસ પર સૂકવવામાં આવે છે . બીજી રીતમાં દાણાને ભાંગવામાં આવે છે . તેમને નિચોવવામાં આવે છે . ત્યારપછી મોટી ટાંકીઓમાં ૨૪ કલાક આથવવામાં આવે છે . આમ કરવાથી માવો સહેલાઈથી છૂટો પડે છે અને અંદરના દાણા બરાબર ધોઈને બે ત્રણ અઠવાડિયાં સુધી તડકે સૂકવવામાં આવે છે અથવા તો તેમને કાણાંવાળી કોઠીઓમાં ગરમ હવા પસાર કરીને સૂકવવામાં આવે છે . દળેલી કૉફીનો ઉપયોગ વિવિધ રીતે થાય છે . તેને પાણી સાથે ઉકાળી શુદ્ધ અર્કને ગાળી અથવા નિતારી લેવામાં આવે છે . આ પદ્ધતિ પરકોલેટર કહેવાય છે . તે કૉફી - યંત્રોમાં વપરાય છે . બીજી પદ્ધતિમાં ડ્રિપર ( dripper ) કે ફિલ્ટરનો ઉપયોગ થાય છે . ડ્રિપરમાં કે ફિલ્ટરમાં દળેલી કૉફી મૂકી તેના ઉપર ધીરેથી ઉકળતું પાણી રેડવામાં આવે છે . ભૂકા ઉપર કાણાવાળું ઢાંકણ મૂકવામાં આવે છે . જેથી ભૂકો ઉપર તરી આવે નહીં અને પાણી ધીમે ધીમે નીચે ઊતરે . પાણી કૉફીના ભૂકામાંથી પસાર થઈ ટીપે ટીપે નીચેના વાસણમાં એકત્ર થાય છે . તે કૉફીનો શુદ્ધ અર્ક અથવા ઉકાળો બને છે . આ દ્રાવણ ખૂબ કડક હોય છે . તેમાં ગરમ પાણી કે દૂધ ઉમેરી તેને જોઈતા પ્રમાણમાં મંદ કરી શકાય છે . તેની સોડમ પણ સારી હોય છે . પરંતુ ફરી ગરમ કરતાં તે નાશ પામે છે . ફ્લાસ્ક અને તેમાં ગોઠવાય તેવી ગળણી લઈ કામચલાઉ ડ્રિપર બનાવી શકાય . ગળણીમાં ગાળણપત્રને વાળીને ગોઠવવું અને તેમાં કૉફીનો ભૂકો મૂકી ઉપર ઊકળતું પાણી રેડવું . તે નીચે ફ્લાસ્કમાં ટપકીને એકઠું થશે . ઊકાળવા માટેની કૉફી કરકરી અને ગાળવા માટેની કૉફી ઝીણી દળવી જોઈએ . એસ્પ્રેસો ` ( espresso ) કૉફીની બનાવટમાં કૉફીના પડમાંથી વરાળ સાથે , ઊકળતું પાણી દબાણ આપી પસાર કરીને તેનો સાંદ્ર ઉકાળો તાત્કાલિક મેળવાય છે . આજે લોકપ્રિય બનેલી ઈન્સ્ટન્ટ ( Instnat ) કૉફી બનાવવા માટે તૈયાર કરેલા કૉફીના દ્રાવણને વિશિષ્ટ પદ્ધતિથી સૂકવવામાં આવે છે . કોકા : કોકા થિઓબ્રોમા કોકા નામના વૃક્ષનું બી છે . તે ૧૬મી સદીમાં સ્પેનમાં લાવવામાં આવ્યું હતું . અમેરિકામાં માયાસ ( Mayas ) અને એઝટેક્સ ( Aztecs ) લોકોએ સૌ પ્રથમ વાવેલાં . ગ્રીક ભાષામાં થીઓબ્રોમાં એટલે દેવોનો આહાર થાય છે . કોકા બીને તેનાં છોડાં સાથે શેકવાથી તેમાં મધુર સોડમ આવે છે . શેક્યા પછી છોડાં કાઢીને તેનો ભૂકો કરવામાં આવે છે . કોકામાં થિઓબ્રોમિન અને કોફિન બન્ને ઘટકો હોય છે . તે બંને ઉત્તેજકો છે . કોકોમાં ચરબી વધુ પ્રમાણમાં હોય છે . તેમ જ તેમાં સંતૃપ્ત ચરબી જ એસિડ વધુ હોય છે . ખાંડ વગરની અથવા બેકિંગની ચોકલેટની બનાવટમાં દાણાને મલમ જેવી ઝીણી વાટી , બીબામાં ઢાળી દઈ પછી સૂકવવામાં આવે છે . કોકા પાવડર પીણાં બનાવવા માટે વપરાય છે . તે માટે થોડી ચરબી કાઢી લઈ તેમાંના એસિડને કાઢી લેવા માટે આલ્કલીથી પ્રક્રિયા કરી તેને વધુ દ્રાવ્ય બનાવવામાં આવે છે . કોકાનો ઉપયોગ માખણ , ચોકલેટ , કેન્ડી , સૌંદર્ય પ્રસાધનો અને દવામાં થાય છે . ચામડીના ક્રીમની બનાવટમાં તે ઉપયોગી છે . ઑવેલટિન પ્રોટીન્યુલ્સ વગેરેમાં સોડમ આપવા માટે તેમજ ચોકલેટ , બિસ્કિટ , કેક , આઈસક્રીમ વગેરેની બનાવટમાં પણ કોકોનો ભૂકો વપરાય છે . કોકોની પૂરેપૂરી સોડમ મેળવવા માટે કોકાનો પાવડર પર ઊકળતું પાણી કે દૂધ રેડવું જોઈએ . થોડી મિનિટ માટે સણસણાવવાથી તેની સોડમ વધુ સારી આવે છે . કોકોની ખરી સોડમ મેળવવા માટે તેને થોડી મિનિટ માટે પાણીમાં સણસણાવવું જોઈએ . કૉફી અને કોકાને ભેગું કરીને બનાવેલ મિશ્ર પીણાંને મોચા ( Mocha ) કહે છે . તેની સોડમ અવનવી હોય છે અને તેનો ઉપયોગ કેક તેમજ આઈસક્રીમ બનાવવામાં થાય છે . તળવાની પદ્ધતિ : ઢોંસાને કડક બનાવવા માટે પાતળી ખીર જોઈએ . તવાને ગરમ કરી ઉપર ખીર રેડી એક સરખી જાડાઈનું પાતળું પડ પથરાવું જોઈએ . ત્યારપછી ગરમી ઓછી કરી ઢોંસાને બંને બાજુથી શેકી કડક કરવા જોઈએ . ચીઝ ટોસ્ટ ( પનીર ટોસ્ટ ) પણ આવી રીતે જ બનાવી શકાય . થોડું છીણેલું પનીર બે બ્રેડની ચીરી વચ્ચે મૂકો અને તવા ઉપર ઘી કે માખણ ચોપડી બ્રેડની બંને બાજુ બદામી થાય તેવી રીતે તવા ઉપર શેકો . શેકતી વખતે તેના ઉપર પેણી કે વાડકો ( Lid or Idli Steamer ) ઊંધો પાડવો . ઢોંસા બનાવતી વખતે પણ આ પ્રમાણે ઢાંકીએ તો તે મુલાયમ થશે . શિયાળામાં આ વાનગીઓ તૈયાર કરવામાં ઓછો સમય લાગશે . ઢોંસા માટે વપરાતી તવી અથવા લોઢી જાડી અને છીછરી હોવી જોઈએ . લોઢી ઊંડી હોય તો એકસરખા પાતળા ઢોંસા બનતા નથી . જો બંધ ભઠ્ઠી ન હોય તો બિસ્કિટ પણ ચપટા તવા ઉપર આછી ગરમી આપી બનાવી શકાય . બંને બાજુ બરાબર શેકાય તે માટે તેના ઉપર ઢાંકણ મૂકવું જોઈએ અને તેમને બંને બાજુ ઉથલાવવા જોઈએ . બ્રેડ : કણકમાં આથો ચઢાવી તૈયાર કરેલી ફૂલેલી બ્રેડનો પ્રચાર આ દેશમાં વધતો ગયો છે . બ્રેડમાં મોટે ભાગે યીસ્ટથી આથો ચઢવવામાં આવે છે . કણકમાં રહેલ ખાંડ પર જીવાણુની પ્રક્રિયા થવાથી આલ્કોહોલ અને કાર્બન ડાયોક્સાઈડ ઉત્પન્ન થાય છે . કાર્બન ડાયોક્સાઈડ કણકને ફુલાવે છે , જ્યારે આથો ચઢાવેલી કણકને ભઠ્ઠીમાં ગરમ કરાય છે , ત્યારે આલ્કોહોલનું બાષ્પાયન થાય છે અને તેથી વિશિષ્ટ જાળી પડે છે . આથો ચઢાવવાથી બીજા પણ રાસાયણિક ફેરફારો થાય છે . બજારમાંથી સૂકી યીસ્ટ મળે છે . તેનું પાણી સાથે મિશ્રણ કરવાથી તે ક્રિયાશીલ બને છે . પરંતુ જો સંગ્રહ સૂકી સ્થિતિમાં કરવામાં આવે તો તેઓની કાર્યક્ષમતા નષ્ટ થાય છે . જેમ આપણે દૂધનું દહીં બનાવવા થોડું દહીં દૂધમાં ઉમેરીએ છીએ , તેમ ધંધાદારી ભઠ્ઠીવાળા જૂની કણકનો થોડોક અંશ આથો ચઢાવવા નવી કણકમાં મિશ્ર કરે છે . રોજ બ્રેડ બનાવવાની હોય તો તે રીત શક્ય છે . પરંતુ થોડા દિવસોના આંતરે તાજી યીસ્ટ લેવી જોઈએ છે . યીસ્ટનું સંવર્ધન જાળવવા બટાટાના સ્ટાર્ચનો માધ્યમ તરીકે ઉપયોગ શક્ય છે . વિશિષ્ટ પ્રકારની બ્રેડ બનાવવા માટે સ્ટ્રેપ્ટોર્કાક્સ લેકિટસ ( streptococcus lactis ) જેવા જીવાણું વપરાય છે . કેટલીક કેક અને તળેલી વાનગી બનાવવા પણ યીસ્ટ વપરાય છે . જો ચોખાનો લોટ , મેંદો , મકાઈનો લોટ વગેરેનું મિશ્રણ લઈ , તેની કણક બાંધી અંદર થોડી યીસ્ટ ઉમેરી આથો ચડાવીએ તો આથો ચઢાવેલાં લોટના સરસ પોચા જાળીવાળા પૂડા કે ઢોંસા બની શકે છે . પુરવણી ખાદ્ય તરીકે રોગાણુરહિત યીસ્ટ વાપરી શકાય છે . ખાંડ અને મીઠાનો જતન માટે ઉપયોગ : આમળાં , મીઠું , લીંબુ , કેરી , શાક વગેરેનું મીઠાના પાણીમાં ડુબાવીને કે મીઠું છાંટીને જતન થાય છે . પાણીમાં સાંદ્રતા વધુ હોય તો જીવાણું પાણીનો ઉપયોગ કરી શકતું નથી . ભેજ - જીવાણુંના કોષો કરતાં પાણીમાં મીઠાની સાંદ્રતા વધુ હોવાથી જીવાણુંની કોષત્વચા પાણીનું અવશોષણ કરી શકતા ન હોવાથી આવું બને છે . જો વિરુદ્ધ દિશામાં અવશોષણ થાય , તો કોષમાંથી પાણી બહાર આવશે અને કોષ તેથી સંકોચાશે . કુમળી કેરી ( મરવાઓ ) મીઠાના પાણીમાં રાખતાં કરમાય છે . તેનું આ કારણ છે . તેલ અને મસાલાનો ઉપયોગ : મરચાં , મેથી , મરી જેવાં મસાલાનો અથાણું બનાવવા ઉપયોગ થાય છે , તેનાથી ખોરાક મધુર બનવા ઉપરાંત તેમની હાજરીથી જીવાણુની વૃદ્ધિ પર અંકુશ આવે છે . તેવી જ રીતે જ્યારે અથાણામાં તેલ વપરાય છે ત્યારે તેલનું ઉપલું પડ હવામાંના જીવાણુને ખોરાકનો સંપર્ક થવા દેતું નથી . લીંબુ જેવાં ફળને તેલનો હાથ મારવાથી તે વધુ સમય તાજાં રહેશે . ગુજરાતમાં તુવેરની દાળ અને મગની દાળને તેલ લગાડવાનો રિવાજ છે . દાળ , સંભાર , રસમ અને કઢી જેવાં પ્રવાહીઓ : દાળ , શાક , રસમ , કઢી વગેરેને સાચવવા માટે તેમને થોડીક મિનટ ઊકળવા દો , જેથી અંદરની બધી હવા બહાર નીકળી જાય . ઢાંકણને સાફ કરી સ્ટવ પર ગરમ કરી જંતુમુક્ત બનાવીને ઢાંકી દો . ત્યારપછી પાત્રને ગરમી પરથી લઈ , યોગ્ય સ્થાને મૂકી રાખો . જ્યારે વાપરવું હોય ત્યારે જ ડબ્બાને ખોલવો . ધાતુના ઢાંકણાવાળા ડબ્બા આ પ્રક્રિયા માટે ખૂબ જ અનુકૂળ છે . આ પ્રમાણેની વિધિ કરતાં પ્રવાહી ખાદ્યો ૨૪ કલાક રાખી શકાય છે . દૂધ પણ આવી રીતે લાંબો સમય સાચવી શકાય છે . શાક વધુ હોય તો આમલી , મીઠું અને મરચું નાંખીને બીજા દિવસ માટે રાખી શકાય છે . મિશ્રણને ઉકાળવું જોઈએ અને દશ મિનિટ ખદખદવા દેવું જોઈએ . ત્યારપછી ઉપર બતાવ્યા પ્રમાણે ઢાંકણું ઢાંકીને ઠંડામાં મૂકવું જોઈએ . રોટલી : રોટલીને લોઢી ઉપર ધીમે તાપે શેકીને કડક બનાવી ખાખરા બનાવી ડબ્બામાં રાખી શકાય છે . તે માખણ કે ઘી ચોપડીને ખાઈ શકાય છે , અથવા ભૂકો કરી દૂધ અને ખાંડ મેળવી સવારના ખાણામાં ઉપયોગી બનાવી શકાય છે . તાજા ફળ અને શાક : કેળાં અને બીજાં કુમળાં ફળને ઠંડા હવામાનવાળા સ્થળે તારના કે નેતરના શીકામાં મૂકવા જોઈએ . ફળ એકબીજાંને અડકે નહીં તેવી રીતે છૂટાં મૂકવાં જોઈએ . લીંબુને તેલનો હાથ લગાડવો જોઈએ . ફળને મીણ લગાડીને હવાનો સંપર્ક અટકાવી શકાય છે . તે માટે ફળને મીણનું પાતળું પડ લગાડવામાં આવે છે , અથવા ઓગળેલા મીણમાં બોળી કાઢી લેવાય છે . લીલી શાકભાજી ભેજવાળા મલમલના કપડામાં વીંટી ઠંડા સ્થળે રાખવી જોઈએ . કોબીજ , કોલીફ્લાવર , અને એવાં બીજાં શાક વર્તમાનપત્રોની બે ત્રણ ગડી વાળી , તેમાં વીંટીને ઠંડકમાં રાખવા . ઘરગથ્થુ અથવા ગામઠી રેફ્રિજરેટર : ઉનાળામાં દૂધ વહેલું બગડી જાય છે દહીં ખાટું થઈ જાય છે , અને શાક સૂકાઈ જાય છે . નીચે જણાવેલી પદ્ધતિનો ઉપયોગ કરી રેફ્રિજરેટરની માફક ખોરાકનું જતન થોડેક અંશે કરી શકાય છે . પહોળા મોઢાના માટીના વાસણને ભેજવાળી રેતીમાં અથવા પાણી ભરેલા વાસણમાં મૂકો . ભીના કપડાંથી માટીના વાસણને ઢાંકી , કપડાંનો છેડો પાણીમાં ડૂબે તેવી રીતે ગોઠવો , અથવા અવારનવાર પાણી છાંટી ભેજવાળું રાખો . શાકભાજી માટે એક અને દૂધ , દહીં માટે બીજું તેમ બે વાસણ રાખો . આવી રીતે સાચવેલો ખોરાક , લાંબા સમય સુધી તાજો રહેશે . જાળીનાં બારણાં અને બાજુઓવાળું કબાટ વાપરવું . આ કબાટની ત્રણ બાજુ કંતાનના કપડાં લટકાવી , તેના નીચેના છેડા પાણીના વાસણમાં ડૂબે તેમ ગોઠવો . જો કંતાન સુકાઈ જાય તો વખતોવખત પાણી છાંટતાં રહેવું જોઈએ . સંગીત : ગાયન , વાદન અને નૃત્ય , આ ત્રણે ય કળાઓનો સંગીતમાં સમાવેશ થાય છે . આ ત્રણે ય કળાઓ સ્વતંત્ર હોવા છતાં એકબીજાની પૂરક છે . આંદોલન : કોઈ પણ બે વસ્તુ સામસામે અથડાવવાથી અથવા એક વસ્તુ પર બીજી વસ્તુનો આઘાત કરવાથી , તે વસ્તુ મૂળ સ્થાનેથી થોડી ઊંચે અને ત્યારબાદ તેટલી જ નીચે જઈ મૂળ સ્થિતિ પર આવે છે . વસ્તુનાં આવા કંપનને એક આંદોલન કહે છે . કોઈ પણ અવાજ આવા આંદોલનોને કારણે ઉત્પન્ન થાય છે . નાદ : નિયમિત આંદોલનવાળા સંગીત ઉપયોગી અવાજને નાદ કહે છે . નાદની ત્રણ વિશેષતાઓ છે . સ્વર : નાદ ઘણાં હોય છે . તેમાં ચોક્કસ શ્રુતિ અંતર પર સ્થાન ધરાવતા નાદ , જે પોતે જ રંજક છે . તેને સ્વર કહે છે . મુખ્ય સ્વર સાત છે . ષડ્જ , ઋષભ ,ગાંધાર , મધ્યમ , પંચમ , ધૈવત અને નિષાદ . ધ્રુપદ : આ એક પ્રાચીન ગીત પ્રકાર છે . મોગલ યુગ સુધી આ ગીત પ્રકારનો બહોળો પ્રચાર હતો . સ્વામી હરિદાસ અને તેમના શિષ્યો તાનસેન , બૈજુ બાવરા વગેરે શ્રેષ્ઠ ધ્રુપદ ગાયકો હતાં . આશરે પાંચસો વર્ષ પહેલાં ગ્વાલિયરના રાજા માનસિંહ તોમરે ધ્રુપદગાયનનો ખૂબ પ્રચાર કર્યો હતો . આ ગીત પ્રકારમાં ઈશ્વરસ્તુતિનાં શાંત , રસમય ગીતો વ્રજ કે હિંદી ભાષામાં હોય છે . ડાગર બંધુઓ અને ગુંડેચા બંધુઓ હાલ જાણીતા ધ્રુપદ ગાયકો છે . ધમાર એ ચૌદ માત્રાનો ખુલ્લા બાજનો તાલ છે . આ તાલમાં ગવાતાં ગીતોને ધમાર કહે છે . ધમાર ગાયકીમાં મુખ્યત્વે રાધા - કૃષ્ણના ભક્તિપદો તેમજ હોરીનું વર્ણન હોય છે . આ એક શ્રૃંગારિક ગીત પ્રકાર છે . આથી ધ્રુપદની અપેક્ષાએ ધમાર ગાયકીમાં ગંભીરતા ઓછી જોવા મળે છે . ધમાર ગાયકીમાં પણ ધ્રુપદ ગાયનની જેમ જ શરૂઆતમાં `` નોમ તોમની `` આલાપચારી કર્યા પછી ગીત શરૂ કરાય છે અને લયકારીવાળી વિવિધ બોલતાનો લેવામાં આવે છે . ઠુમરી : ઠુમરી એ એક આધુનિક ગીતપ્રકાર છે , જેનો આવિષ્કાર લખનૌના નવાબ વાજીદઅલીશાહે કર્યો હતો . શ્રૃંગાર અને વિરહ બંને ભાવને આ ગાયકીમાં રજૂ કરવામાં આવે છે . ઠુમરીમાં શબ્દો ઓછા હોય છે પરંતુ તે શબ્દોની જુદાજુદા સ્વરોમાં ભાવયુક્ત રચના કરી તેની રજૂઆત કરવામાં આવે છે . આ ગીતપ્રકરણમાં રાગની શુદ્ધતાને પ્રાધાન્ય આપવામાં આવતું નથી . રાગ ખમાજ , કાફી , પીલું , દેસ , ઝીંઝોટી , ભૈરવી વગેરે રાગોમાં મિશ્રણ કરીને ઠુમરી ગીતો સ્વરબદ્ધ કરવામાં આવે છે . ઠુમરી દીપચંદી , અદ્ધા - ત્રિતાલ , દાદરા , કહેરવા , પંજાબી જેવાં તાલોમાં નિબદ્ધ હોય છે . ઠુમરીના ત્રણ પ્રકારો છે . બનારસી , લખનવી અને પંજાબી . ખ્યાલ : ખ્યાલ શબ્દ ફારસી ભાષાનો છે . જેનો અર્થ કલ્પના થાય છે . ખ્યાલ ગાયકીમાં ગાયકની કલ્પનાશક્તિનો અંદાજ આવી શકે છે . આ ગાયકીના સૌ પ્રથમ પ્રચારક , પંદરમા સૈકામાં જૌનપુરના સુલતાન હુસેન શર્કી હતાં . ત્યારબાદ , મોગલ બાદશાહ મહંમદશાહ રંગીલેના રાજ્યગાયકો સદારંગ અને અદારંગે અનેક ખ્યાલગીતોની રચના કરી . ખ્યાલ ગીતો નાનાં હોય છે . તેમાં ફક્ત સ્થાયી અને અંતરાનો સમાવેશ થાય છે . આ ગાયકીમાં આલાપ , તાન , બોલતાન , સરગમ વગેરે લેવાય છે . તરાના : આ ગીતપ્રકારના પ્રણેતા બારમી સદીના પ્રખર ફારસી સંગીતકાર અમીર ખુસરો હતાં , એમ માનવામાં આવે છે . તરાના કોઈ પણ રાગમાં ગાઈ શકાય છે . આ ગાયકીમાં ગાયકને દ્રુત લયમાં કે અતિદ્રુત લયમાં વિશેષ તૈયારી કરવી પડે છે . સ્વર અને લયનો સંગમ , તે આ ગાયકીનું મહત્ત્વનું આકર્ષણ છે . આ ગાયકીમાં વૈવિધ્ય હોવાથી શ્રોતા વર્ગને મનોરંજન વિશેષ મળે છે . ગરબા : ગુજરાતમાં માતાજીના તેમજ કૃષ્ણલીલાના વર્ણનવાળા ઐતિહાસિક કે કુટુંબજીવન પર આધારિત ગીત , જે તાલ હીંચ કે કહેરવામાં બહેનો સાથે મળી , હાથથી તાલી આપીને ગાય છે , તેવા ગીતોને ગરબા કહે છે . ગુજરાતના ગરબા હવે તો આંતરરાષ્ટ્રીય લોકનૃત્યમાં પણ સ્થાન પામ્યા છે . રાસ : સામાન્ય રીતે ગરબા જેવા જ ઢાળવાળાં ગીતો , જેમાં કૃષ્ણલીલાનું વર્ણન હોય છે , જે વિલંબિત કે દ્રુત લયમાં હીંચ તાલમાં ગવાય છે , તેને રાસ કહે છે . રાસ ગાતી વખતે દાંડિયાનો ઉપયોગ થાય છે . ઘણીવાર આવા રાસ મંજીરા કે ટિપ્પણીનો ઉપયોગ કરીને પણ ગવાય છે . હાલરડાં : નાનાં બાળકોને ઊંઘાડવા માટે બહેનો જે ગીતો ગાય છે તેને હાલરડાં કહે છે . લગ્નગીત : ગુજરાતમાં લગ્નપ્રસંગે લગ્નની વિધિ પ્રમાણે જે ગીતો ગવાય છે તેને લગ્નગીત કહે છે . આ લગ્નગીતો લગ્નની કંકોતરીથી માંડીને કન્યાવિદાય સુધીના પ્રસંગોને અનુરૂપ હોય છે . છંદ : નક્કી કરેલા અક્ષરો કે માત્રાઓ પ્રમાણે શબ્દોની કાવ્યરચના થાય છે , તેને છંદ કહે છે . લોકગીતોમાં ઝૂલણાં , ચર્ચરી , લલિત વગેરે છંદો સંગીતમય ઢાળમાં ગવાય છે . ખાસ કરીને ગઢવી લોકો છંદનો વિશેષ પ્રયોગ કરે છે . દુહા : લોકગીતોમાં દુહા એ એક એવો પ્રકાર છે , જેમાં મનુષ્ય જીવનના અનેક પ્રસંગો તેમજ પ્રદેશની વિવિધ વાતોનું વર્ણન કરવામાં આવે છે . મરસિયા : વ્યક્તિના મૃત્યુ વખતે તે પ્રસંગને અનુરૂપ શબ્દો સાથે હૃદયભેદક સ્વરે ગવાતાં ગીતોને મરસિયા કહે છે . ધોળ : સ્વામીનારાયણ અને વૈષ્ણવ સંપ્રદાયમાં અમુક નક્કી કરેલા ઢાળમાં ગવાતા ભક્તિગીતોને ધોળ કહે છે . ધોળ એ કીર્તન પ્રકાર છે . ભજન : ભજનના કાવ્યોમાં ઈશ્વરસ્તુતિ કે તત્ત્વચિંતનનું વર્ણન હોય છે . નરસિંહ મહેતા , મીરાંબાઈ , કબીર , તુલસીદાસ જેવા અનેક કવિ - કવિયત્રીઓના લખેલાં ભક્તિગીતો , જે પરંપરાગત ઢાળમાં ગવાય છે , તેને ભજન કહે છે . આ ઉપરાંત રામગરી , પ્રભાતિયાં , ખાયણા , ગરબી , રાસડા વગેરે લોકગીતો પણ ગુજરાતમાં પ્રચલિત છે . ભારતીય સંગીત પર ઘણી બધી સંસ્કૃતિઓનો પ્રભાવ જોવા મળે છે . ઘણાં બધાં યુગ - સમયમાં તેનો વિકાસ થયો છે . વૈદિકયુગમાં સંગીત પ્રાથમિક અવસ્થામાં હતું તેમાં ત્રણ પ્રકારના સ્વરોનો ઉપયોગ થતો હતો . ( ૧ ) ઉદાત્ત ( ઊંચા સ્વરો ) ( ૨ ) અનુદાત્ત ( નીચાં સ્વરો ) ( ૩ ) સ્વરિત ( વચલાં સ્વરો ) . સમય જતાં ઉદાત્તને હાલના ગ , નિ અનુદાત્તને રે , ધ અને સ્વરિતને સા , મ , પ સાથે સરખાવ્યાં છે . ગાયનની દ્રષ્ટિએ સામવેદ અગત્યનો છે કારણકે સામવેદથી જ સંગીતના મૂળ સ્થપાયા અને તેમાં હાલના સાતેય સ્વરોનો સમાવેશ થયો હતો . વૈદિકયુગમાં યજ્ઞ , પૂજા અર્ચના સમયે સંગીતનો ઉપયોગ થતો હતો . સામૂહિક વેદ પઠન , શ્લોકનું ગાયન થતું હતું . આ સમય દરમિયાન નારદ મુનિ દ્વારા `` નારદીય - શિક્ષા `` નામના ગ્રંથની રચના થઈ . ત્યારબાદ ભરત મુનિ દ્વારા `` ભરત નાટ્યશાસ્ત્રની `` રચના થઈ . જેમાં ભરત મુનિએ ગીત , વાદ્ય અને નૃત્ય અંગેની વિસ્તારપૂર્વક ચર્ચા કરી છે . `` ભરત નાટ્યશાસ્ત્ર `` બાદ `` બૃહદેશીય `` નામના ગ્રંથની રચના મતંગ મુનિ દ્વારા થઈ . ભરત મુનિએ રાગોનું વર્ણન કર્યું નથી પણ મતંગ મુનિએ રાગોની ચર્ચા તેમના ગ્રંથોમાં કરી છે . આ સમય દરમ્યાન હિન્દુસ્તાન સંગીત , શિલ્પ ઈત્યાદિ કળાઓની પ્રસિદ્ધિ હિન્દુસ્તાન બહાર પણ પ્રસરી અને આ જ સમય દરમ્યાન જ આપણી કળા ગ્રીસ , ઈજિપ્ત અને રોમની સંસ્કૃતિએ અપનાવી . આ સમયમાં હિન્દમાં તક્ષશીલા , નાલંદા - વિશ્વવિદ્યાલયમાં સંગીતકળાનું શિક્ષણ આપવામાં આવતું હતું . રાજાઓ દ્વારા કલાકારોને રાજ્યાશ્રય આપવામાં આવતો જેથી સમાજમાં અને દેશમાં કળાઓનું મહત્ત્વ વધ્યું . આ કાળ દરમ્યાન નારદ નામના પંડિત દ્વારા `` સંગીત મકરન્દ `` નામના ગ્રંથની રચના થઈ . ઉપરાંત `` સંગીત સમયસાર `` નામનો ગ્રંથ પાર્શ્વદેવ નામના જૈન વિદ્વાને લખ્યો . આ સમય દરમ્યાન ભક્તકવિ જયદેવ થઈ ગયાં . જેમણે `` ગીત ગોવિંદ `` નામનો ગ્રંથ લખ્યો . આ સમયમાં જૌનપુરના સુલતાન હુસૈન શર્કી દ્વારા ખ્યાલ ગાયકીની શરૂઆત થઈ . અકબરના સમયમાં તાનસેન , બૈજુબાવરા , સ્વામી હરિદાસ , સૂરદાસ , મીરાંબાઈ , તુલસીદાસ અને અષ્ટછાપ કવિઓ - સંગીતકાર્યો દ્વારા ભક્તિ તેમજ ધ્રુપદ - ધમાર શૈલીનો વિકાસ થયો . સન ૧૭૧૯થી ૧૭૪૦માં રંગીલા વંશનો અંતિમ રાજા `` મુહમ્મદશાહ રંગીલે `` સંગીત કળામાં નિપુણ હતા . મોગલકાળ અને અંગ્રેજકાળ વચ્ચેના સમયગાળામાં રાજ રજવાડામાં સંગીતનો વિકાસ થયો . ઘરાણા પદ્ધતિ ( શૈલી ) આ સમયગાળામાં પૂર્ણરૂપે વિકાસ પામી હતી . રાજ રજવાડા સમય જતાં અંગ્રેજો દ્વારા ખાલસા થયાં . તેમ છતાં ભારતમાં મુખ્યત્ત્વે ગ્વાલિયર , આગ્રા , જયપુર , કિરાના , પતિયાલા - ઘરાણાં આજ સુધી વિકાસ પામતાં રહ્યાં છે . આઝાદી સંગ્રામ દરમ્યાન પં. વિષ્ણુ દિગંબર પલુસ્કર , પં. વિષ્ણુનારાયણ ભાતખંડે , ઉસ્તાદ ફૈયાઝખાં , ઉસ્તાદ મુસ્તાક હુસૈન , ઉસ્તાદ અલ્લાદિયાં ખાં , ઉસ્તાદ અલ્લાઉદ્દીન ખાં , ઉસ્તાદ હાફીઝ અહેમદ ખાં , ઉસ્તાદ બડેગુલામ અલીખાં જેવા હિન્દુ - મુસ્લિમ વિદ્વાન કલાકારો દ્વારા સંગીતનો વિકાસ , તેનું શિક્ષણ પદ્ધતિસર વિકસતું રહ્યું . ઠુમરી , કથક શૈલીનો વિકાસ આ સમયગાળા દરમ્યાન થયો . કવિવર રવીન્દ્રનાથ ઠાકુર દ્વારા રવીન્દ્ર સંગીત નામની શૈલીનો પ્રારંભ થયો . પ્રાચીનકાળથી જ ભારતીય વાદ્યોનું વર્ગીકરણ મુખ્ય ચાર વિભાગમાં કરવામાં આવ્યું છે . જે નીચે પ્રમાણે છે : ( ૧ ) તત્ - વિતત્ ( ૨ ) સુષિર ( ૩ ) અવનદ્ધ ( ૪ ) ઘન તત્ - વિતત્ આ વાદ્યોમાં સ્વરોની ઉત્પત્તિ તાર દ્વારા થાય છે . જે વાદ્યને મિજરાબ , જવા , સ્ટ્રોકર અથવા આંગળી દ્વારા વગાડવામાં આવે છે તેને તત્ વાદ્યો કહેવાય છે . દા.ત. સિતાર મિજરાબ દ્વારા , સરોદ જવા દ્વારા , ગીટાર અને મેન્ડોલીન સ્ટ્રોકર દ્વારા અને તાનપુરો આંગળી દ્વારા વગાડવામાં આવે છે . જે વાદ્યમાં સ્વરોની ઉત્પત્તિ તાર ઉપર ગજ ઘસવાથી થાય છે તે વાદ્યોને વિતત્ વાદ્યો કહેવાય છે . દા.ત. વાયોલિન , સારંગી , દિલરૂબા , રાવણહથ્થો વગેરે . સુષિર વાદ્ય : જે વાદ્યમાં સ્વરોની ઉત્પત્તિ ફૂંક અથવા હવા દ્વારા થાય છે તે વાદ્યોને સુષિર વાદ્ય કહેવામાં આવે છે . દા.ત. બંસી , શરણાઈ , ક્લેરીઓનેટ , બીન , શંખ , હાર્મોનિયમ વગેરે . અવનધ્ધ વાદ્ય : જે વાદ્યોના પોલા ભાગને ચામડાથી મઢી દેવામાં આવે છે તે વાદ્યોને અવનદ્ધ વાદ્ય કહેવામાં આવે છે . અવનદ્ધ વાદ્યોનો ઉપયોગ મુખ્યત્વે લય અને તાલ માટે થાય છે . દા.ત. તબલા , પખાવજ , મૃદંગ , ઢોલક , ઢોલ , નાલ , ડમરૂ વગેરે . ઘન વાદ્ય : લાકડું , કાચ , ધાતુ વગેરે ધન નક્કર વસ્તુઓ દ્વારા જે વાદ્ય બનાવવામાં આવે છે તેને ધન વાદ્ય કહેવામાં આવે છે . આ વાદ્યોનો તાલ આપવા માટે `` સાઈડ રીધમ `` તરીકે ઉપયોગ કરવામાં આવે છે . આવા વાદ્યોમાં ધ્વનિની ( સ્વરની ) ઉત્પત્તિ પરસ્પર આઘાત કે ઘર્ષણ આપવાથી થાય છે . દા.ત. મંજીરા , ઝાંઝુ , કરતાલ, ઘંટાતરંગ , જલતરંગ વગેરે . સિતાર તત્ વાદ્યની શ્રેણીમાં આવતું વાદ્ય વર્તમાન સમયમાં સિતાર ખૂબ જ પ્રચલિત વાદ્ય છે . સિતારની શોધ ૧૩મી સદીમાં અલ્લાઉદ્દીન ખિલજીના રાજ્યના દરબારી સંગીતજ્ઞ હઝરત અમીર ખુસરોએ કરી હતી . શરૂઆતમાં આ વાદ્યને `` સહતાર `` કહેવામાં આવતું હતું . વર્તમાન સમયમાં આ વાદ્યમાં ચાર તાર મુખ્ય છે . સિતાર બે પ્રકારના હોય છે : ( ૧ ) સાદા સિતાર અને ( ૨ ) તરફદાર સિતાર . દિલરૂબા એક પ્રકારે સિતાર અને સારંગીનું જ રૂપાંતર છે . તેનો ઉપરનો ભાગ સિતાર અને નીચેનો ભાગ સારંગીને મળતો આવે છે . જોકે આના દેખાવમાં થોડું અંતર છે . આ વાદ્યને ગજથી વગાડવામાં આવતું હોવાથી તેનો સમાવેશ વિતત્ પ્રકારના વાદ્યોમાં થાય છે . વાયોલિન વિતત્ પ્રકારના વાદ્યોની શ્રેણીમાં આવતું પ્રચલિત વાદ્ય છે . આમ , તો આ વાદ્ય વિદેશી વાદ્ય છે . પરંતુ ઉત્તર હિન્દુસ્તાની તેમજ દક્ષિણ હિન્દુસ્તાની સંગીતની પદ્ધતિઓમાં વાયોલિનનું સ્થાન ઉચ્ચ કક્ષાનું બની ગયું છે . સાથ સંગત તેમજ સ્વતંત્ર વાદનમાં વાયોલિનનો ખૂબ જ ઉપયોગ થાય છે . સાથે સાથે ફિલ્મ સંગીત , સુગમ સંગીત , લોક સંગીત વગેરેમાં પણ વાયોલિનનો ઉપયોગ થતો જોવા મળે છે . કેટલાક મત અનુસાર આ વાદ્યને `` બેલા `` પણ કહેવાય છે . આ વાદ્યની ઉત્પત્તિ અને આવિષ્કારના વિષયમાં ઘણા મત હોવા છતાં પણ આ વાદ્યને આધુનિક રૂપે સંપૂર્ણપણે વિદેશી વાદ્ય માનવામાં આવે છે . સરોદ એ તત્ વાદ્યની શ્રેણીમાં આવતું વાદ્ય છે . સરોદ લાકડા તેમજ ચામડામાંથી બનાવવામાં આવે છે . સરોદનું લાકડું મુખ્યત્વે સાગ , તૂન કે સેવનનું હોય છે જેને ખૂબ સીઝન્ડ કરવું પડે છે . મેન્ડોલીન એ તત્ વાદ્યની શ્રેણીમાં આવે છે . શાસ્ત્રી સંગીત તેમજ સુગમ સંગીત , ફિલ્મ સંગીત વગેરેમાં મેન્ડોલીન મહત્ત્વપૂર્ણ સ્થાન ધરાવે છે . મેન્ડોલીનનો સ્વતંત્ર વાદન તેમજ સાથ - સંગતમાં ઉપયોગ થાય છે . મેન્ડોલીન પ્રમાણમાં નાનું હોવાથી ખોળામાં રાખીને વગાડવામાં આવે છે . તેમજ તેને મુસાફરીમાં લઈ જવામાં વધારે અનુકૂળતા રહે છે . બંસી સુષિરવાદ્યની શ્રેણીમાં આવતું ભારતનું અતિપ્રાચીન વાદ્ય છે . ભગવાન શ્રીકૃષ્ણએ પોતાના અધરોથી લગાવીને આ વાદ્યને અમરત્વ પ્રદાન કર્યું છે . આજકાલ બંસી ઘણી પ્રકારની જોવા મળે છે . પરંતુ અહીં આપણે છ છિદ્રોવાળી બંસીની જ ચર્ચા કરીશું , જેની ગોઠવણી પશ્ચાત્ય ઢબ અનુસાર થયેલ છે . જોકે દેશી બંસી પણ ઘણી પ્રચલિત છે , પરંતુ તેને સારા સ્વર જ્ઞાનવાળા જ ઓળખી શકે છે કે તેની ટ્યૂન ઠીક છે કે નહીં . ઘણા કલાકારો વાંસની બંસી પોતાના માટે જાતે જ બનાવી લે છે , પરંતુ બધા માટે તે શક્ય નથી . આથી છ છિદ્રોવાળી બંસીનું વિવરણ અહીં કરવામાં આવ્યું છે . બંસી એ સ્વતંત્રવાદન ઉપરાંત ફિલ્મ સંગીત , ભક્તિ સંગીત , લોક સંગીતમાં પણ ઉપયોગ લેવાય છે . હાર્મોનિયમ સુષિર વાદ્યની શ્રેણીમાં આવે છે . હાર્મોનિયમમાં સ્વરોની ઉત્પત્તિ હવા દ્વારા થાય છે . હાર્મોનિયમ પાશ્ચાત્ય વાદ્ય છે . પરંતુ વર્તમાન સમયમાં ભારતમાં પણ તેનો ખૂબ જ બ્હોળા પ્રમાણમાં પ્રચાર થઈ ગયો છે . હાર્મોનિયમ શાસ્ત્રીય સંગીત , સુગમ સંગીત , લોક સંગીત , ફિલ્મ સંગીત એટલેકે સંગીતમાં સૌથી વિશેષ પ્રમાણમાં સાથ - સંગત કરવામાં ઉપયોગી વાદ્ય છે . કેટલાક કલાકારો હાર્મોનિયમ પર સ્વતંત્ર વાદન કરતા પણ જોવા મળે છે . હાર્મોનિયમની શોધ સૌ પ્રથમ ફ્રાન્સના એલેકઝાન્ડર ડેબીન નામના એક વિદ્વાન સંગીતકારે કરી હતી . તે સમયે પિયાનો વગાડવાનો પ્રચાર હતો . પિયાનો ઉપરથી તેમણે હાર્મોનિયમની શોધ કરી . ઈશ્વર સૌથી મોટો કલાકાર છે . તેણે દરેક વસ્તુના સર્જન પાછળ ઉત્તમમાં ઉત્તમ કલાદ્રષ્ટિ બતાવી છે . આપણી આજુબાજુ નજરે પડતાં ઝાડ , પર્વતો , નદી , ઝરણાં , આકાશ , વાદળાં વગેરે સર્જવામાં કુદરતે ખરેખર છૂટે હાથે રંગોની લહાણ કરી છે . કુદરતના વિશાળ સ્વરૂપને જો આપણે આસાનીથી આપણી પાસે ન લાવી શકીએ તો કુદરતના એ નાના અને નાજુક સ્વરૂપને પાસે લાવી એનો તો જરૂરથી આપણે અભ્યાસ કરી શકીએ , તેથી જ આર્ટના અભ્યાસક્રમમાં ` Still Life ` નિશ્ચલ - સૃષ્ટિનો સમાવેશ કરવામાં આવ્યો છે . આમાં કુદરતી વસ્તુઓને લાવી એક જગાએ ગોઠવી , જેવી દેખાય છે તેવી અને જેવા રૂપ અને રંગમાં દેખાય છે તેવી દોરવા પ્રયત્ન કરવાનો છે . કુદરતી વસ્તુને આમ કુદરતના સ્થાનેથી ઉઠાવી લાવી ઘરમાં કે ટેબલ ઉપર મૂકવામાં આવે ત્યારે કુદરતના વાતાવરણની કે આજુબાજુનાં કુદરતી સાધનોની ખોટ જરૂર સાલે , માટે તેમાં માનવસર્જિત કેટલાક સાધનોનો પણ ઉમેરો કરવામાં આવે છે . એ રીતે સ્ટીલ - લાઈફની યોજના થાય છે . કુદરતમાં આપણે જે ફૂલ , પાન કે પંખાઓ જોઈએ છીએ તે બધાના સાદા આકારો બનાવી તેના પણ ભાતચિત્રમાં કુદરતી આકારને પકડી રાખવાની કોઈ જ જરૂર નથી . કુદરતી આકારોને સાદા અને સુમરોડ આકારમાં ફેરવી તેને સુંદર અને આંખને ગમે એવાં રંગોમાં રંગવા જોઈએ . ભાતચિત્રમાં ફૂલ - પાન સિવાય પ્રાણીઓ , પક્ષીઓ તથા મનુષ્યની આકૃતિઓનો પણ ઉપયોગ થઈ શકે . અજન્ટાની ગુફામાં આવેલી સુશોભન માટેની ડિઝાઈનોમાં હાથી , બળદ , મોર , પોપટ , હંસ વગેરેનો સુંદર ઉપયોગ જોવામાં આવે છે . આમાં બધાં જ પ્રાણીઓ કે પક્ષીઓના કુદરતી આકારોનો સાદા , સુડોળ અને નયનરમ્ય આકારોમાં પરિવર્તન કરી ઉપયોગ કરવામાં આવે છે . ભાતચિત્રમાં આકારો સાદા છતાં નયનરમ્ય હોવા ખાસ જરૂરી છે ; પરંતુ આ બધામાં આકારોની નવીનતા એ ખાસ અગત્યની વસ્તુ છે . ભાતચિત્ર દોરતાં પહેલાં સૌ પ્રથમ કયા વિષય ઉપર ભાતચિત્ર બનાવવાનું છે તેનો સંપૂર્ણપણે વિચાર કરવો જોઈએ ; દા.ત. જો સાડીની બોર્ડરની ડિઝાઈન દોરવાની કહી હોય તો તેમાં કઈ જાતના આકારો વધારે સારા લાગશે તેનો ખ્યાલ કરવો જોઈએ . આકારોની સાથે સાથે રંગનો પણ વિચાર કરવો જોઈએ . આમાં સાદા ફૂલપાનના આકારો તથા મીઠા રંગો વધારે સારા લાગે . વિદ્યાર્થીને ચિત્રકામ તરફ વધારે ને વધારે પ્રીતિ જન્મે તે માટે , વિદ્યાર્થીને તે નાનો હોય ત્યારથી જ ચિત્રો કરવાની ટેવ પાડી , સર્જનાત્મક કલા તરફ દોરી ચિત્ર તરફનું તેનું વલણ કેળવાય તે રીતે , તેને રસ પડે તે જાતના અભ્યાસક્રમનું આયોજન કરવું પડશે . કોઈ વાર તમે બગીચામાં તો ગયા હશો જ . જો એ વખતે વસંત કે ચોમાસાની ઋતુ ચાલતી હશે તો બગીચામાં પ્રવેશતાં સાથે જ તમારું મન પ્રફુલ્લિત બની જશે . ફૂલ , પાન , ફળો , વૃક્ષો એ બધી કુદરતની જ બનાવટ છે ને ! પહેલાં તો તમને જે ડાળી આપવામાં આવી હોય તેને બરાબર જુઓ . ડાળી ઉપર જો સાત પાન કે વધારે પાન હોય તો જ્યાં વધુ પાન હોય ત્યાંથી થોડાંક ઓછાં કરી નાખો . ચીમળાઈ ગયેલાં , કપાઈ ગયેલાં કે અન્ય રીતે ખરાબ થઈ ગયેલાં પાંદડાંને પ્રથમ કાપી નાખો . હવે તમારી જરૂરિયાતનાં બીજાં સાધનો વિષે વિચારીએ . એમાં મુખ્યત્વે સારી કલર બોક્સ ( રંગપેટી ) જોઈએ . ઉપરાંત સારી પીંછીઓ જોઈએ . અને ચિત્રકામનાં અન્ય સાધનો તો તમે જાણો જ છો . હવે બધા જ સાધનોને જે હાથે કામ કરતા હો તે દિશામાં વ્યવસ્થિત રીતે ગોઠવો . આપેલા કાગળમાં સમાય તેટલું મોટું યોગ્ય રીતનું ચિત્ર તમારે દોરવાનું હોય છે . પહેલાં કાગળની વચ્ચે વચ્ચ એક ઝાંખી લીટી દોરો . જેનો વળાંક તમને આપવામાં આવેલી ડાળી જેવો હોય . હવે ડાળી ઉપર જે જે સ્થાનેથી પાંદડાં ફૂટતાં હોય તે તે સ્થાને નિશાની કરો . ત્યારબાદ પાંદડાં દોરવાનું શરૂ કરો . દરેક પાંદડાંને તમે બેઠા છો ત્યાંથી જેવું દેખાય તેવું દોરવા પ્રયત્ન કરો . પાંદડું ડાળી સાથે કેવી રીતે જોડાયેલું છે તેનું ઝીણવટપૂર્વક નિરીક્ષણ કરો . પાંદડાં બધાં એક જ જગ્યાએથી નીકળે છે કે વિવિધ સ્થળેથી તે જુઓ અને તે રીતે દોરો . હવે પાંદડામાં નસોનો વળાંક કેવો છે અને નસો કેટલાં પ્રમાણમાં છે તે લક્ષમાં લઈને દોરો . આખાયે નેચરકામમાં પેન્સિલકામ ખૂબ જ ધીરજપૂર્વક , સ્વચ્છ અને સફાઈદાર કરો . નકામી રેખાઓ બને તેટલી ઓછી દોરો . રબરનો ઉપયોગ જેટલો ઓછો કરશો તેટલું સારું કારણકે રબર વાપરવાથી કાગળની સપાટી ખરાબ થઈ જાય છે અને તેથી રંગકામ જોઈએ તેટલું સારું થઈ શક્તું નથી . પાંદડાં દોરતા હો ત્યારે સાથે સાથે ડાળી દોરવાનું કામકાજ પણ ચાલુ રાખો . ડાળીમાં એટલું ધ્યાન રાખો કે ડાળી ટોચ આગળ પાતળી અને નીચે જતાં ક્રમે ક્રમે જાડી થતી જાય છે . ઉપરાંત ડાળી ઉપર કાંટા કે ખાંચા પડેલા હોય તો તે પણ અવશ્ય દોરો . નેચરમાં ફૂલ આગળ કળી આવેલી હોય તો તેનું પણ યોગ્ય રેખાંકન કરો . ફૂલને ડાળી સાથે વ્યવસ્થિત રીતે ગોઠવો . નહીં તો પછી કાંતો નમી પડેલું લાગશે અથવા તો ફૂલને ડાળી સાથે ઠોકી બેસાડેલું અથવા ગુંદર વડે ચોંટાડી દીધેલું હોય તેવું લાગશે . રંગકામ હંમેશા કાગળના ઉપરના ભાગમાંથી શરૂ કરી નીચેના ભાગમાં આગળ વધો . કારણકે જો નીચેથી રંગકામ કરશો તો રંગ જલદી સુકાશે નહીં અને અજાણતાં તમારો હાથ તેના પર પડતાં ચિત્ર બગડશે . ફૂલ કે કળી હોય તો તેનું રંગકામ પહેલાં શરૂ કરો . પહેલાં ફૂલનાં રંગનું બરોબર નિરીક્ષણ કરો . ફૂલ તો આખું સરખા રંગનું જ લાગશે . પરંતુ ઝીણવટથી જોશો તો તે ફૂલ ઉપર જ્યાં જ્યાં પ્રકાશ પડતો હશે ત્યાં રંગ જુદો હશે . આ બધા રંગનું સચોટ રીતે નિરીક્ષણ દ્વારા શોધી કાઢવા પ્રયત્ન કરો . આ બધા રંગોને તમારી રંગપેટીમાંથી શોધવા પ્રયત્ન કરો . સ્વાભાવિક રીતે આ બધા રંગો ન મળે . આવે વખતે જરૂરી રંગો એકબીજા સાથે મેળવીને જરૂરી રંગો બનાવો . રંગો જરૂર કરતા થોડાંક વધારે પ્રમાણમાં બનાવો અને તેમાં પાણીનું પ્રમાણ વધારે હોય તેવા બનાવો . ત્યારબાદ સારી પીંછી વડે ધીમે ધીમે રંગકામ શરૂ કરો . પહેલાં આખા ફૂલ ઉપર જરૂરી રંગો આછા રાખીને કામ કરો અને જ્યારે તે રંગો સુકાય તે પછી જરૂર લાગે ત્યાં જ ઘેરા રંગોનો ઓપવૉશ આપો . આ વખતે ફૂલનું આછું રંગકામ પૂરું થાય અને સુકાવામાં રાહ જોવા કરતાં પાંદડાંમાં રંગકામ શરૂ કરો . પાંદડાંમાં પણ રંગોનું બરોબર નિરીક્ષણ કરો . પ્રકાશવાળા ભાગમાંથી કેવો રંગ દેખાય છે , અને છાયાવાળા ભાગમાં કેવો દેખાય છે તે જુઓ . પાંદડું કોમળ હોય કે પછી પાકટ થયેલું હોય તો તેના રંગોમાં ફેરફાર હશે આ રંગોને ધ્યાનમાં રાખો . ડાળીનો રંગ પણ ખૂબ જ ધ્યાનપૂર્વક જોઈ હોય તેવો જ લેવા પ્રયત્ન કરો . આમ ધીમે ધીમે આખું નેચર પહેલી વખત આછા રંગોમાં પૂરું કરી નાખો . આટલું કામકાજ તમારે વધુમાં વધુ દોઢ કલાકમાં પૂરું કરવું જોઈએ . રોજબરોજ નજરે પડતાં દ્રશ્યોમાં જે કલાપૂર્ણ તત્ત્વ રહેલું તે તારવી કાઢી કલાપૂર્ણ આલેખન કરી ચિત્રનું ફલક ઊભું કરવાનું છે , આ દ્રષ્ટિ ઊભી કરવા નીચેના ચાર મુદ્દાઓ યાદ રાખવાથી ચિત્ર સંયોજનમાં ઘણી જ સરળતા ઊભી થશે . મુખ્ય મુદ્દાઓ , ( ૧ ) ગોઠવણી ( Layout ) ( ૨ ) રજૂઆત ( Presentation ) ( ૩ ) વિષયની પસંદગી ( Selection of Subject ) ( ૪ ) રંગ સંયોજન ( Colour Combinstion ) ચિત્રસંયોજન એ પ્રસંગનું પ્રતિબિંબ છે , એટલે કલાદ્રષ્ટિથી ગોઠવાયેલાં વિષય ચિત્રને - ચિત્ર - સંયોજન કહેવામાં આવે છે તેમાં પ્રકાશ અંધકાર વેશ - પરિવેશ - સમય - વાતાવરણ વગેરેની રજૂઆત હોય છે . હવે આ બધું સમજવા આપણે એક દાખલો લઈએ દા.ત. આપણે ચિત્રસંયોજનનો વિષય ` ગામડાંની ભાગોળ ` પસંદ કરીએ . આ માટે નીચેના મુદ્દાનો ખાસ વિચાર કરી લેવો જોઈએ , કે ચિત્રમાં સમય સવારનો બતાવવો કે બપોરનો ? ત્યારપછી જે પ્રકારનું ગામડું પસંદ કરો તેના અનુરૂપ ગામડાંના લોકોનો પહેરવેશ , ઢોરોની પસંદગી , ઘરોની બાંધણી પશુ પક્ષી તથા ગામડાના ધંધા વગેરે ખાસ ધ્યાનમાં રાખવા જોઈએ . હવે ચિત્રસંયોજન કરવામાં ધ્યાન રાખવાના મુદ્દા જોઈએ . પ્રથમ આપવામાં આવતા કાગળમાં ખૂબ જ ધીરા હાથે એચ. બી. પેન્સીલથી રેખાઓ દોરવાનો મનસૂબો કરો . તમને આપવામાં આવેલા વિષયોમાંથી ગમતા એક વિષય ઉપર પસંદગી ઉતારી તે આખા ચિત્રનું મનમાં દ્રશ્ય ખડું કરો . જરૂર પડે તો આંખો બંધ કરી તમારા ચિત્રનું મનમાં દ્રશ્ય ખડું કરો . તમારા ચિત્રનું આખું દ્રશ્ય બંધ આંખો સામે ખડુ કરશો તો સરળતા ઘણી થઈ પડશે . પછી એ દ્રશ્યને ચિત્રસંયોજનમાં કાગળ ઊભો રાખી કે આડો રાખી ગોઠવવું તેનો વિચાર કરી આછી પેન્સીલની રેખાઓથી કાગળ ઉપર અંકન કરવાનું તેનો વિચાર કરી આછી પેન્સિલની રેખાઓથી કાગળ ઉપર અંકન કરવાનું શરૂ કરો . તમને એ અંકન બરોબર વ્યવસ્થિત લાગે પછી ધીરે ધીરે તેમાં વિગતો ઉમેરી આછી પેન્સિલથી જ તે વિગતો ભરો . પેન્સિલનું રેખાંકન પુરુ થતાં - તેમાં જળરંગોથી પૂર્ણ કરવાની શરૂઆત કરો . પ્રથમ વાતાવરણ ઊભું કરવા આછા જળરંગોના વોશનો ઉપયોગ કરો . દા.ત. આકાશ માટે આછો વાદળી - જમીન માટે આછો લીલો કે લાલ વગેરે પછી તેમાં વાદળી - પ્રકાશ ઝાડ વગેરેની વિગતો માટે આછો રંગ પૂરો , અને જે પાત્રો હોય તેમાં પણ આવા રંગોનો ઓપ આપી ચકાસી જુઓ તમને જો રંગ - સંયોજનથી સંતોષ લાગે તો વધારે વિગતથી રંગો પૂરી ધીરે ધીરે એક એક વિગત પૂર્ણ કરો . કલા ` શબ્દ મૂળ ` कल ` અર્થાત્ જાણકારી કે કારીગરી - ઉપરથી આવેલો છે . જ્યારથી હુન્નરોમાં રહેલ સૌન્દર્યતત્ત્વને પ્રાધાન્ય અપાતું ગયું ત્યારથી સામાન્ય હુન્નરકલાની કક્ષામાંથી સ્થાપત્ય , શિલ્પ , ચિત્ર , સંગીત , નૃત્ય , નાટક વગેરે કલાઓ લલિતકલાઓ તરીકે ઓળખાવા માંડી . કલાની હજી સુધી કોઈ ચોક્કસ વ્યાખ્યા કરી શક્યું નથી . છતાં દરેક જણ પોતાની રીતે પોતાનાં મંતવ્ય રજૂ કરવા પ્રયાસ તો કરે જ છે . કલા સ્વભાવથી જ સર્જનશીલ છે , સંયોગાત્મક છે . ચિત્રકાર પ્રસંગની એક જ પળ એવી ઉપાડે છે કે પરિસ્થિતિને આખો ય ચિતાર સૂચવી દે છે . કલાકૃતિ તો કોઈક અસર જન્માવતા નિયત થયેલી હોય છે . કલાકાર આ અસર ઉદ્દભવવા એની કલા દ્વારા પ્રયત્ન કરે છે . કલાકાર મનની એક જ પરિસ્થિતિ દર્શાવે છે એમ કહેવું ભૂલ ભરેલું છે . તેના મનના ભાવોનું સફળ સંક્રમણ તેની સફળતાનો આધાર છે . આને લીધે અભિવ્યક્તિ સર્જનના પોતાના આધ્યાત્મિક સંતોષમાં સમાતી નથી . જ્યારે તેના વિચારો બીજા પાસે પહોંચે , બીજાને સંભળાય , એના અંતરમાં ઊતરે , ત્યારે એની અભિવ્યક્તિ સાર્થક થાય છે . કલાકાર માટે અભિવ્યક્તિ એટલે જ સંક્રમણ . કલાનું ઉપાદાન કલાકારને તે માધ્યમ દ્વારા ભાવતું સંક્રમણ કરવાનું હોઈ કલાની અભિવ્યક્તિને જરૂરી અંશોનો સ્વીકાર કરવો જ પડે છે . ચિત્રકાર ઉત્કટતમ ભાવને રજૂ કરતાં એક જ એવા પ્રસંગને ઝડપી લે છે કે જેથી તેનું આખુંયે હૃદયસંવેદન તેમાં અભિવ્યક્ત થઈ જાય , કલાકાર વર્ણન આપતો જ નથી ; તે તો પોતાના પાત્રના એકાદ લાક્ષણિક અંશને પકડીને ચિત્ર આપે છે . કલાકાર કલાનું તત્ત્વ જ્યારે એમાં મઢે છે અને ભાવકના ચિત્ત ઉપર અસર ઉપજાવે છે . એક માનવ લાકડાંમાંથી ખુરશી બનાવે છે , પણ તેથી આપણે તેને કલાકાર નથી કહેતા , કારીગર કહીએ છીએ . પરંતુ એ જ માણસ લાકડાંની ખુરશીની સપાટી ઉપર કોઈ કોતરણી કરે છે કે ચિત્ર દોરે છે ત્યારે ભૌતિક દુનિયાની દ્રષ્ટિએ નિરુપયોગિતા હોવાં છતાં કોઈ ઈતર દુનિયામાં તેની ઉપયોગિતા જણાય છે . એણે સર્જન કર્યું - કલાકૃતિ દોરી એમ આપણે કહીએ છીએ . પેલી ખુરશી પણ એણે જ બનાવી હતી , પરંતુ એ ખુરશીમાં કેવળ કારીગરી હતી . કલા નહિ ; પણ જ્યારે તેની સપાટી પર તેણે કલાકૃતિ દોરી ત્યારે આપણે તેણે સર્જન કર્યું એમ કહીએ છીએ . કલાકાર જ્યારે બાહ્ય જગતના સૌંન્દર્યથી આકર્ષાઈને કોઈ પણ પ્રસંગ કે વ્યક્તિથી આકર્ષાઈને ( રૂપરંગ , રચના કે સપાટીથી ) દુનિયાનું દર્શન કરે છે ત્યારે પોતાના મનોમંથનો કે અનુભવેલી લાગણીઓ કે ઉર્મિઓને મૂર્તિમંત કરવા માટે પ્લાસ્ટિકનાં સાધનો , જેવાંકે રંગ , રેખા , આકાર , પ્રકાશ , અવકાશ વગેરેનો ઉપયોગ કરી , એક સુંદર અને વ્યવસ્થિત આકૃતિ રજૂ કરે છે ; તેને આપણે ચિત્રસંયોજન કે કોમ્પોઝિશન કહીએ છીએ . ચિત્રકારે પોતાના ચિત્રને તૈયાર કરવામાં કયું માધ્યમ અપનાવ્યું છે ? કલાસાધનો દ્વારા એટલેકે તૈલી રંગો , જળરંગો , ટેમ્પરા ( વરાળમિક્ષ , પેન્સિલ , ચારકોલ , પેસ્ટલ ( માટી ) , પથ્થર , લાકડું , ધાતુ , સિમેન્ટ - આમાંથી કોને પોતાની કલાને મૂર્ત કરવા માટે કામે લગાડ્યા છે ? ચિત્રકારે પોતાનું ચિત્ર તૈયાર કરવા માટે કઈ પદ્ધતિ અપનાવી છે . તે ખાસ નોંધવા જેવું હોય છે . પરંપરાગત , વંશપરંપરાગત ચાલી આવતી પ્રણાલિકાને જ કલાકાર વળગી રહ્યો છે ? અલંકારિક , વાસ્તવિક , ભાવવાહી , અપવાદવાળી ઉપમા અને સૂચનોવાળી કે ગહન અથવા કંઈક નવી જ પદ્ધતિ અપનાવી છે ? ચિત્રને સમજવું કે મૂલ્યાંકન કરવું એનો અર્થ શું ? ચિત્રને સૌ પ્રથમ તો આંખની મદદ વડે જોવું . ખૂબ ધ્યાનપૂર્વક નિહાળવાથી રંગ , રૂપ , રચના , આકાર , વગેરે સમજીને આનંદ મેળવવો તે આપણું ધ્યેય છે જ ને ? ચિત્રકારના મૂળ આશયો સમજવા માટે આપણે તે ખાસ ધ્યાનપૂર્વક જોવું જોઈએ કે તેમાં અંગત , વ્યક્તિગત પૂર્વગ્રહો , વ્યક્તિગત પસંદગીઓ , ચિત્રમાં પ્રદર્શિત થાય છે ખરાં કે ? કલાકારની પસંદગીઓ અને પૂર્વગ્રહોને દૂર રાખીને જો તેની કલાકૃતિ જોઈએ તો વધુ પડતી આનંદદાયક બને છે કે નહિ ? ચિત્ર સમજવા માટે સ્થળ , સમય અને વાતાવરણ , સમયની પ્રણાલિકાઓ , રજૂઆતના સાધનો , ખાસિયતોના જ્ઞાનની ખાસ જરૂર હોય છે . આઝાદીની જાગૃતિની સાથે સાથે ભારતીય ચિત્રકાળની જાગૃતિનો યુગ પણ શરૂ થયો એમ અભ્યાસીઓ કહે છે . અંગ્રેજોના આગમન પહેલાં ભારતીય ચિત્રકળાએ ઘણા જ આરોહઅવરોહ જોઈ લીધા હતા . પણ અંગ્રેજોની આગવી લઢણ અને સાહેબશાહીએ ચિત્રકળામાં પણ સ્થગિત પદ્ધતિ આણી - જેને આપણે ` એકેડેમીક ` પદ્ધતિ કહીશું અને વીસમી સદીની શરૂઆતમાં તો આ પદ્ધતિને જ માન્ય ચિત્રકળાની પદ્ધતિ તરીકે અંગ્રેજોએ ઠસાવા દીધી . ભારતીય ચિત્રકળા જે એક સમયે ઉન્નત સ્થાને હતી તે અંગ્રેજ રાજ સમયે ફરી પછી ઉછીપણાને લીધે નીચલા સ્તરે આવી ઊભી રહી . પણ આગવી બુદ્ધિપ્રતિભા ધરાવતા ભારતીયોએ ફરી પછી એ ભારતીય ચિત્રકળાને ઊંચા સ્થાને મૂકવા પોતાની શક્તિ કામે લગાડી અને એ માટે સૌ પ્રથમ પ્રયત્ન ટાગોર અને એમની સંસ્થા શાંતિનિકેતન તરફથી થયો અને આ નવી પ્રતિભા ઊભી કરવામાં આ નામો તો ખરેખર ઉલ્લેખનીય છે જ અવનીન્દ્રનાથ ટાગોર , યામીની રોય , નંદલાલ બોઝ , રવીન્દ્રનાથ ટાગોર , દેવીપ્રસાદ રાયચૌધરી અને ત્યારપછી એન.એસ.બેન્દ્રે , કે.કે.હેબ્બર , શ્યાવક્ષ ચાવડા , હુસેન વગેરે . ભારતીય ચિત્રકલાની એક ખાસિયત છે કે રેખાઓથી જ આકૃતિ ઉપસાવી આછા રંગોથી વાતાવરણને ભરી દેવું . આ ભારતીય વિશેષતાને અવનિબાબુએ આ ચિત્રમાં ઉપસાવી છે . એક ગ્રામકન્યા વનરાજી વચ્ચે નજરે પડે છે . તેમાં કલાકારે એ સમાજની સ્ત્રીઓનો પહેરવેશ , આભૂષણો તથા નમ્રતા સરસરીતે નિરૂપણ કરી ખૂબ જ આછી રેખાઓથી ઉપસાવ્યાં છે . જ્યારે વનરાજીમાં થોડો ધૂંધળો પ્રકાશ અને વાંકાચૂંકાં ઝાડ કલાકારે રંગની આભાથી આબાદ ઉપસાવ્યાં છે . અને ભારતીય વાતાવરણની આબાદ રજૂઆત કરી બતાવી છે . બે ઊભાં ઝાડના થડ વચ્ચે પગના ટેકાથી ઊભેલી ગ્રામકન્યા વનની રાણી માફક દેખાય છે . પણ સાથે સાથે ભારતીય નારીની નાજુકતા અને મુખ પરની લજ્જા આબાદરીતે ઉપસાવવામાં આવી છે . આધુનિક ચિત્રકળાનો પ્રવાહ જ્યારે સમગ્ર જગતમાં વહી રહ્યો હોય ત્યારે કોઈ પણ જાગૃત દેશ એ પ્રવાહથી દૂર તો રહી શકે નહિ . પીકાસોથી માંડી પીસારો સુધી કલાકારોએ ક્યુબીઝમથી માંડી અમૂર્તવાદ સુધી જે જે કલાના અખતરા કર્યા તેની અસર ભારતીય કલાકારો પર પણ પડી . અને આ અસરમાં હુસેન સાહેબ મોખરે છે . તેમની જોરદાર રેખાઓ અને બ્લોક સીસ્ટમની આગળ શૈલી એ આધુનિક દુનિયા સાથે કદમ મિલાવવાની એક કેડી છે . પણ ભારતીય આત્મા - ભારતીય શૈલી છતાં આધુનિક ટ્રીટમેન્ટ એ હુસેન સાહેબની આગવી વિશેષતા છે . ભારતીય રંગોને મૂળ રંગો તરીકે જ રહેવા દઈ નાના નાના જથ્થામાં વહેંચી દઈ એક સુંદર મીઠાશભરી રંગપૂરણી રજૂ કરવાની આવડત હુસેન સાહેબમાં વિશેષ છે . ભારતના કોઠામાંથી જ ઉત્પન્ન થયેલા રંગ ને લાવણ્યરેખાઓ ` વડે એમણે ભારતીય નજરની જ લિપિમાં એક લાક્ષણિક ચિત્રભાષા ઘડીને પોતાનું આગવું જ વ્યક્તિત્વ ઉપસાવ્યું છે . ઝાઝા વળગણો વિનાની , સીધેસીધી વાત કરતી હોય એવી સરળ ચોટદાર રેખાઓ , અને સપાટ રંગપટ દ્વારા રજૂ થતાં એમનાં ચિત્રોમાં બાળકોનાં ચિત્રો જેવી સરળ અને સહૃદય સચ્ચાઈ તથા લોકશૈલીની સાદી સચોટતા બંને છે . ઈ.સ. ૧૮૮૭ના એપ્રિલમાં યામિની રાયનો જન્મ થયો . નાનપણથી જ એ ગામડાં ગામના સાદા કારીગરો સુથાર , વણકર , કુંભાર , ને પટવા લોકોનાં કસબ કારીગરીમાં કુમાર યામિનીને રસ પડતો ; અને એ લોકો જે નાના વિવિધ ઘાટરૂપનાં વાસણો , રમકડાં તેમજ ભાતભાતનાં કપડાં બનાવતાં , દુર્ગાપૂજા માટેની મૂર્તિઓ ને પૂતળીઓ ઘડતાં , અને ઓળિયાં તથા પટ ચીતરતાં તે ઊંડા કુતૂહલથી તે જોયા જ કરતો . પછી તો તેમના વધુ સંપર્કમાં આવીને તે એમનાં ચીતરામણોની આકૃતિઓ અને જુદી જુદી ભાતોની નકલો પણ ઉતારતો . તેનું આ વલણ જોઈ તેનાં પિતાએ , તે સોળ વરસનો થતાં કલકત્તાની સરકારી કલાશાળામાં તેને અભ્યાસ કરવા મોકલ્યો . બધી સરકારી કલાશાળાઓની જેમ એ પણ એ કાળે પશ્ચિમનું નિર્જીવ અનુકરણ કરાવતી બંધિયાર પ્રણાલિમાં સડતી સંસ્થા હતી . છતાં એટલું કહેવું જોઈએ કે ઘાટ અને આકૃતિની વિવિધ લીલામયી સૃષ્ટિનો ઉછાળો હૃદયમાં ભરીને આવેલા આ કિશોરના હાથને આલેખનની જરૂરી તાલીમ તો ત્યાં મળી ગઈ . પછી તો એણે જોતજોતાંમાં લોર્ડ લેઈટન , એડવર્ડ જે.પોઈન્ટર અને આલ્મા ટેટમા જેવી પશ્ચિમી કલા સ્વામીઓની ઢબે હૂબહૂ મનોરમતાવાળાં ઓઈલ પેઈન્ટિંગ કરવાની પદ્ધતિ હાથ કરી લીધી ; અને શાળાનો અભ્યાસ પૂરો થવા આવ્યો ત્યારે તો કલકત્તાના કલાજગતમાં નવોદિત કલાકાર તરીકે તેણે પોતાની પ્રતિષ્ઠા જમાવી દીધી હતી . યામિની રાયને પોતાનાં બાળકોની કૃતિઓ અને પોતાનાં બાળપણનાં સ્મરણોમાં એ માર્ગ મળી ગયો . પોતાની જનમભોમના ગામડા ગામમાં જે કુંભાર , સુથાર , વણકર ને પટવાની સાદી સરળ રેખાવટ અને રંગાવટ એમણે રસ અને કુતૂહલથી માણી હતી એનો આંતરપ્રવાહ આ બધાં વર્ષ દરમ્યાન એમનામાં અણદીઠ વહ્યા કરતો હતો . પોતાની ખોજનો દોર એમને એ લોકકલામાં લાધી ગયો . સપાટ ભભકભર્યા રંગો અને જાડી જોરદાર રેખાઓથી આલેખાતાં રમકડાં , પટ , ભીંતચિત્રો વાસણો ને વસ્ત્રાભાતોની એ તળપદી લોકશૈલી સમસ્ત ભારતમાં એકસરખી છે . મંદિરની ભીંતોથી માંડી આંગણાની રંગોળી ને માટીનાં રમકડાં સુધી , એ લોકપીંછી નિશ્ચિત પરંપરાની લઢણથી આજ અનંતકાળથી રમતી આવી છે . બંગાળમાં પ્રચલિત એ લોકશૈલીની વિશિષ્ટ લઢણને માધ્યમ બનાવીને એમણે પોતાના ઉરભાવ વહેવડાવવા માંડ્યાં . રાજા રવિ વર્માને ભારતીય આધુનિક કલાના પ્રથમ પિતા તરીકે ગણવામાં આવે છે . પશ્ચિમની ચિત્રકળાની અસર નીચે ભારતીય ચિત્રો સર્જવાનું માન તેમને ફાળે જાય છે . અને સાથે સાથે ચિત્રકળાને ઘરેઘર અને અદના માનવ સુધી પહોંચાડવાનો ફાળો પણ તેમના શિરે જાય છે . પશ્ચિમની ચિત્રકળાની પદ્ધતિ ( મોડલ ઊભું રાખી ચિત્રો બનાવવાની પદ્ધતિ ) ભારતીય વિષયોમાં ગૂંથી લઈ વાસ્તવિક ઢબે ચિત્રો બનાવી તેમણે લોકોની સારી ચાહના મેળવી . કોઈ પણ રાજાનો મહેલ રવિ વર્માનાં ચિત્રો વગર અઘૂરો ગણાવા લાગ્યો ; પણ સાથે સાથે તેમણે મુદ્રણકળામાં લીથોગ્રાફીનો જે પ્રવેશ થયેલો તેનો લાભ લઈ એક ચિત્રની હજારો નકલો છપાવવાની પેરવી કરી . એ જ ચિત્રની નકલો ખૂબ જ ઓછી કિંમતે સામાન્ય લોકોને પણ પ્રાપ્ત કરી આપી . આથી રાજા રવિ વર્માનાં ચિત્રો અદના ગરીબના ઘરના ખૂણાને પણ સંભારવા માંડ્યાં . વડોદરામાં મહારાજા સયાજીરાવ યુનિવર્સિટીના કલાવિભાગના સંચાલનમાં પોતાનો આત્મા રેડી એ સંસ્થાને દેશભરમાં અગ્રસ્થાન અપાવનાર બેન્દ્રેસાહેબ એક અચ્છા ચિત્રકાર અને કલાગુરુ છે . દરેક ચિત્રમાં નવી જ શૈલી - દરેક ચિત્રોમાં અનોખી રંગ સજાવટ - અને હંમેશા તાજગીભરી લાગતી એમની શૈલી ખૂબ જ નયનરમ્ય છે . તેઓ નિયમિત કામ કરવામાં માને છે ... અને અવારનવાર એમનાં ચિત્રોનાં પ્રદર્શનો દેશ પરદેશમાં થતાં જ રહે છે . નવાનવા અખતરાઓ કરી નવીનવી શૈલીઓ અજમાવતા જ જાય છે . વિષયો પણ વિવિધ પસંદ કરે છે . ક્યારેક સ્ટીલલાઈફ , તો ક્યારેક ગ્રામ્ય વાતાવરણ ક્યારેક તો છેક આધુનિક વિષય પણ પસંદ કરી કાઢે છે . મદ્રાસ સ્કુલ ઓફ આર્ટના આચાર્ય પદે રહી તેમણે દેશના સર્વે ભાગોમાંથી વિદ્યાર્થીઓને મદ્રાસ આર્ટ સ્કૂલમાં આવવા આકર્ષ્યા , એ એમની પ્રતિભા છે . તેઓ ભારતીય ચિત્ર શૈલીમાં પોતાની આગવી પ્રતિભાથી ચિત્રો સર્જતા .... પણ સાથે સાથે તેઓ સારા શિલ્પકાર પણ હતા . અને ખાસ કરીને રીઆલીસ્ટીક - અને જોરદાર વિષયો એમના પ્રિય વિષયો હતા . એમનાં શિલ્પો ખાસ કરીને સામ્યવાદી દેશોમાં વધારે લોકપ્રિય થયાં છે . તેઓ ચિત્ર સર્જનમાં મોટો ફલક પસંદ કરતા એટલે એમનાં ચિત્રો લગભગ મોટા કદનાં જ રહ્યાં છે . આધુનિક ચિત્રકારની જે બેફિકરાઈ અને લાપરવાહી દેખાવી જોઈએ તે હુસેન સાહેબના જીવનમાં દેખાય છે . તે કોઈ કલાશાળાનું લેબલ લઈ બેઠા નથી , છતાં સતત ક્રિયાશીલ અને અભ્યાસી વૃત્તિને લઈ આજે તેઓ આંતરરાષ્ટ્રીય ખ્યાતિ પામ્યા છે . અને ભારતના હરેક શહેરમાં પોતાની વર્કશોપ તેઓ સ્થાપી ચૂક્યા છે . જોરદાર પીંછી અને તાજા રંગોમાં થતું તેમનું ચિત્ર સંયોજન આંખ અને દીમાગને ખરેખર ઠારી દે છે . છતાં તેઓ આધુનિકતા જાળવી શકે છે . ગુજરાતનાં કલાગુરુ તરીકે ઓળખાતા શ્રી રવિભાઈ ગુજરાતની ચિત્રકલાના સ્થાપક છે . ગુજરાતમાં જ્યારે ચિત્રકલાની પ્રવૃત્તિ વિષે કોઈ વાતાવરણ ન હતું ત્યારે મુંબઈ કલાશાળામાંથી આવી તેમણે અમદાવાદમાં એક કલાશાળા શરૂ કરી વિદ્યાર્થીઓ તૈયાર કરવા માંડ્યા અને સારી સંખ્યામાં કલાકારો તૈયાર કર્યા . કનુ દેસાઈ , રસિકલાલ પરીખ , સોમાલાલ શાહ જેવા કલાકારો એમણે તૈયાર કર્યા . ભારતીય વિષયને જાપાની રીતે ચીતરેલો જુઓ તો માની લેજો એ શ્રી શુકલનું ચિત્રાંકન છે . જે. જે. સ્કુલ ઓફ આર્ટમાં અભ્યાસ કરી તેઓ જાપાની કલાના વિશેષ અભ્યાસ અર્થે જાપાન વગેરે દેશોનો પ્રવાસ ખેડી જે. જે. સ્કુલ ઓફ આર્ટમાં જ વર્ષો સુધી કલાશિક્ષક તરીકે રહ્યા . ગુજરાતનું અલગ રાજ્ય થતાં તેઓ ગુજરાત રાજ્યના કલા - અધિકારી કે સેવા આપી પોતાનું સર્જન ચાલું રાખ્યું . આધુનિક હિંદની પ્રામાણિક છબી એમની કળામાં જોવા મળે છે . પટરચના અને રંગાવટની રમત એમને પ્રિય છે . લોકજીવનનું આલેખન કરવાની એમની ઉલટ અને પોતાના વિષયનો પાકો ખયાલ એમની કળામાંથી સાંપડે છે . એ મેળવવા એમણે ભારતભરની સફર ખેડી છે . યુરોપ , ઈન્ડોનેશિયા પણ જઈ આવ્યા છે . ગામડાઓમાં રખડીને એમણે લોકજીવનની અને માણસો તથા પ્રાણીઓની લાક્ષણિક્તાઓને એમના હલનચલનના મરોડોને એમણે પોતાની રેખાઓમાં ઉતારી લીધાં છે . મંદિરે મંદિરે ફરી એમણે માનવપાત્રો , પ્રાણીઓ ને વનસ્પતિનાં કલામય નિરૂપણોનો અભ્યાસ કર્યો છે . ને આ પ્રત્યેક અભ્યાસની રેખાબદ્ધ નોંધ એમણે એટલી તો સચોટતાથી કરી છે કે એ એકેએક રેખાંકન પણ એક સ્વતંત્ર સુંદર ચિત્રરૂપ લાગે એમનાં એ વિવિધરંગી ત્વરિતાલેખનોની વેગવંતી અને સ્ફૂર્તિમાન રેખાઓમાં પીંછીની કુમાશ અને ઉઠાવ જોવા મળે છે . ક્ષણ માત્રમાં સ્કેચ ઝડપી લેવો એ તો જાણે એમની આગવી સિદ્ધિ છે . પછી ભલેને સામે નૃત્યાવેગમાં ઘૂમતું કોઈ પાત્ર હોય કે દોડી જતું કોઈ પ્રાણી હોય . નૃત્યના ભારતીય , જાવાનીઝ , બાલીનીઝ , રશિયન કે ઈંગ્લિશ નૃત્યોના જાણે તેઓ નકશાનવીસ છે . એમનાં આ આલેખનોમાં તેમજ એમનાં ચિત્રોમાં આ રેખા જ જાણે એનો પ્રાણ અને આત્મા જણાય છે . પોતાની વાત સિદ્ધ કરવા ઓછામાં ઓછી રેખાઓ પણ એમને માટે પૂરતી છે . વચ્ચે વચ્ચે ક્યાંક થોડીક છાયાનો ઈશારો કરે ને આલેખનમાં ત્રિપરિમાણતા આવી જાય ! ક્યાંક વળી રંગનાં બેચાર ચટકાં મૂકે ને ચિત્ર ભર્યું ભર્યું બની જાય ! જોકે આમ તો તેઓ ચિત્રકળાના લગભગ દરેક માધ્યમ ઉપર સરસ કાબૂ ધરાવે છે પરંતુ એમનું પ્રિય માધ્યમ તો તે તૈલ રંગો અને ટેમ્પરો . લંડનના બલિંગ્ટન હાઉસના ભારતીય કળાના પ્રદર્શનમાં , પારીમાં ( સ ) સેલા દ માઈમાં , અમેરિકન ફેડરેશન ઓફ આર્ટ તરફથી ભારતીય કળાના ફરતા પ્રદર્શનમાં અને એસેનમાં ( જર્મની ) ભારતીય કળાના પ્રદર્શનમાં પણ એમની કૃતિઓ રજૂ થઈ છે . આ ઉપરાંત ભારત , લંડન , પેરીસ , ઝૂરિચ , જાકાર્તા ને સિંગાપોરમાં પણ એમનાં નિજી પ્રદર્શનો યોજાયાં છે . આમ આજે તેઓ આધુનિક ભારતના એક ઘણા આગળ પડતા ને આંતરરાષ્ટ્રીય ક્ષેત્રમાં રજૂઆત કરતા સિદ્ધહસ્ત કલાકાર છે . વેદ અને પુરાણોમાં ચિત્રકળા અને ચિત્રોનો ઉલ્લેખ છે જ . કેવળ સ્મૃતિને આધારે જ આબેહૂબ માનવીની તસ્વીર કે ચિત્ર બનાવી કાઢવાનું કૌશલ્ય જૂના જમાનાના કલાકારો ( ચિત્રકારો ) પાસે હતું જ . રાજકુંવરી ઊષાના સ્વપ્નની વાત આપણાથી ક્યાં અજાણી છે ? સ્વપ્નમાં તેણે એક સુંદર રાજકુંવર જોયો અને તેને દિલ દઈ બેઠી . સવારે ઊઠીને પોતાની સખી ચિત્રલેખાને વાત કરી કે ` મેં ખૂબ જ રૂપાળો અને સ્વરૂપવાન કુંવર જોયો છે ; તે કોણ છે તે ખબર નથી પણ તેને શોધી કાઢવાનું કામ તારું છે . ` આપણા ધર્મશાસ્ત્રોએ ચિત્રલેખાને કેટલી બધી કુશળ બતાવી છે ? તે જમાનાના લગભગ બધા જ ગણનાપાત્ર રાજાઓનાં ચિત્રોને તાડપત્ર પર દોરીને બતાવે છે અને પોતાની સખીને કહે છે : ઓળખ ! છે આમાં કોઈ તારો હૃદયેશ્વર ! અને ... અને જ્યારે ચિત્રલેખાએ શ્રીકૃષ્ણના પૌત્ર અનિરુદ્ધને પોતાની સ્મૃતિને આધારે દોરી બતાવ્યો ત્યારે કેવી ગાંડી થઈ હતી ઉષા ? કાલિદાસની પાત્રસૃષ્ટિમાં ડોકિયું કરીએ તો ! કાલિદાસ કહે છે કે મારો અગ્નિમિત્ર સુકાવા મૂકેલ માલવિકાના ચિત્રને જોઈને તેના પ્રેમમાં પડ્યો છે . મેઘદૂતનો નાયક યક્ષરાજ પોતાની પ્રિયતમાની યાદમાં પથ્થર પર ચિત્ર દોરે છે . સાતમી સદીમાં થઈ ગયેલા બાણભટ્ટ ઉજ્જૈન નગરીની દીવાલો પર દેવો , સિદ્ધો , ગાંધર્વો અને નાગાજાતિના લોકો બતાવે છે . આઠમી સદીના ભવભૂતિ પોતાની ` ઉત્તરરામચરિતમાં ` કેટલીક સફળતાપૂર્વક ચિત્રકલાની તરફદારી કરે છે ! અહીં વિષ્ણુધર - મોટેરાં - પુરાણ નામનું પ્રકરણ તો જાણે કે આખુંયે ચિત્રકલાને જ અર્પિત ન કરવામાં આવ્યું હોય એવું લાગે છે ! ચિત્રની પૂર્વ તૈયારીરૂપે ભીંતની સપાટી કેવી જોઈએ , જુદા જુદા કેવા અને કેટલા રંગોની જરૂર પડે તે બધાની ખૂબ જ ઊંડાણથી ચર્ચા કરી છે . વાત્સ્યાન કામસૂત્રમાં ` ચિત્રકળાનાં છ અંગોનું વિસ્તારપૂર્વક વર્ણન કર્યું છે , તેમાં રૂપભેદ , પ્રમાણ , ભાવ , લાવણ્યોજના , સાદ્રશ્ય અને વર્ણિકાભોગ કે રંગોત્સવ દર્શાવવામાં આવ્યાં છે . ` ચિત્રલક્ષણમાં ` ધાર્મિક ચિત્રો અને તેનાં લક્ષણોનું વર્ણન છે . અજંતા ભારતીય ચિત્રકળા , મૂર્તિકળા અને સ્થાપત્યરૂપ ભારતીય સંસ્કૃતિના આવિષ્કારનું અગ્રગણ્ય સંપુટ બની રહે છે . તે જમાનાનાના ચિત્રકારોની ભાવોદ્દીપન શક્તિ , સંસ્કારી રેખાંકન અને સચોટ પાત્ર નિરૂપણ કરવાની શક્તિ તો અજોડ છે તે સ્વીકાર્યા વિના ચાલવાનું જ નથી . અજંતાની ચિત્રકલાનો સમય નક્કી કરવાનું કામ ખૂબ જ મુશ્કેલીભર્યું છે . કારણકે તેનો ઇતિહાસ આપણને મળતો નથી . વળી ચિત્રોના વિષય પરથી પણ અંદાજ બાંધી શકાય તેમ નથી . એક કે બે પ્રસંગોને બાદ કરતાં બધાં જ ચિત્રોનો વિષય બુદ્ધના જન્મજન્માન્તર વિષેની કથાઓને રજૂ કરતો જ છે , છતાંયે સાધારણ રીતે અજંતાનાં ચિત્રોનો સમય ઈ.સ. પૂર્વથી લગભગ ઈ.સ. ૭૦૦ સુધીનો ગણાય છે . જે ગુફાઓમાં વધારે સંખ્યામાં ભિખ્ખુઓ રહેતા હોય ત્યાં કેવાં ચિત્રો તૈયાર કરાવવાં , તથાગતના જીવનને વ્યવસ્થિત રીતે ચિત્રોમાં આબેહૂબ કેવી રીતે ઉતારવું , આ બધું કામ કોણે , ક્યારે કર્યું હશે તે વાત આજે પણ આપણને સમજાતી નથી . વિદ્વાનોમાં એ હકીકત સર્વસંમત છે કે અજંતાની ગુફા નંબર ૯ અને ૧૦ બધી જ ગુફાઓમાં જૂનામાં જૂની છે કારણકે તેની કારીગરી અમરાવતી તથા સાંચીની મૂર્તિકલાને ઘણી જ મળતી આવે છે . આ આધારે જ આપણે તે નિર્ણય લેવા પ્રેરાઈએ છીએ કે આ ચિત્રોનો સમય ઈ.સ. પૂર્વેની પ્રથમ શતાબ્દી હોઈ શકે . ભારતીય ચિત્રપદ્ધતિનો પ્રાણ તો રેખા ( line ) છે , તેની મદદથી આપણા કલાકારોએ કદ ( Volume ) અને વિસ્તાર ( Space ) વગેરે વ્યક્ત કરવાનો સફળ પ્રયોગ આપણી સમક્ષ રજૂ કરી બતાવ્યો છે . અજંતાનાં આ સમયનાં ચિત્રો , ચિત્રકલા , ચિત્રી સિદ્ધહસ્તતા અને રજૂઆત કરવામાં રહેલી દક્ષતા જોતાં પલભર માટે આપણને પ્રશ્ન પૂછવાનું મન જરૂર થાય કે આ ગુફામંદિરોમાં દોરવામાં આવેલાં નર્તકીઓ , પ્રેમી યુગલો , રાજગૃહો વગેરેનાં ચિત્રો શું અનુકૂળતા મુજબ હાથમાં પીંછી લઈને બેસનાર બૌદ્ધ સાધુઓનાં હોઈ શકે ખરાં ? ચિત્રકલાની જ સાધના કરનારા કલાકારો સિવાય બીજા કોણ આ કાર્ય આટલી સફળતાપૂર્વક પાર પાડી શકે ? અહીંના રંગોની ચિરંજીવિતા વિષે તો શું કહેવું ? જાણે કે હજી તો એવી તે શી કરામત છે કે તેના પર કાળના પ્રવાહની અસર જ નથી થઈ ? કહેવાય છે કે આ ચિત્રકારો છાણ , ડાંગરનાં છોલાં , ગેરુ અને નાની નાની કાંકરીઓ ભેગી કરીને , સૌ પ્રથમ તો લેપ જેવી લૂગદી બનાવતા . આ લેપનો પર્વતના ખડકોની કોતરેલી ખરબચડી સપાટી ઉપર લગભગ ૧/૨ ઈંચ જાડો થર , સુંવાળી સપાટીવાળો બનાવતા . તેની ઉપર છીપલાંઓ અને શંખલાઓમાંથી બનાવેલો ઊંચી જાતનો ચૂનો બાવીસેક દિવસ સુધી પાણીમાં પલાળી રાખીને , તેનો ઈંડાની પતરી જેટલો પાતળો સફેદ થર કરતા , તેના ઉપર ગેરુથી રેખા દોરી ચિત્રોની છાયા તૈયાર કરીને તેમાં રંગો ભરી દેતા . કેટલેક સ્થળે તો રંગો તરીકે સ્થાનિક પથ્થરોના ચમકતા ભૂકાનો પણ ઉપયોગ કરેલો માલૂમ પડે છે . સમગ્ર ગુફાઓના શણગારકાર્યમાં ભાતચિત્રોનો ( ડિઝાઈન ) છૂટે હાથે ઉપયોગ કરવામાં આવ્યો છે . તેમાં સુંદર લતાઓ , કમળપુષ્પો , હંસ , મોર , મૃણાલદંડ તથા અનેક પ્રાણીઓને વિવિધ સ્વરૂપે ગૂંથી લેવામાં આવ્યાં છે . તે ઉપરાંત ગૌતમ બુદ્ધની બાલ્યાવસ્થાથી માંડીને તે છેક નિર્વાણ સમાધિ સુધીના જીવનપ્રસંગો તથા જાતકથાઓનાં ઠેરઠેર ચિત્રો તૈયાર કર્યાં છે . પ્રવાહમય અને ભાવપૂર્ણ રેખાઓ અહીં જેટલી સજીવ , સશક્ત અને સૌંદર્યપૂર્ણ છે તેટલી બીજે ક્યાંય જોવા મળતી નથી . આંખોના ચિંતનને , હાથની મુદ્રાઓ , શરીરની ભંગીઓમાં પરીઓનું આદર્શ સ્વરૂપ અંકિત કરવામાં અજન્તા વિશ્વભરમાં અજોડ ગણાયું છે અને ગણાશે . પંદરમી સદીની શરૂઆતમાં ફરી એકવાર હિંદુ ધર્મનું પુનરુત્થાન થયું . મુસ્લિમ એકેશ્વરવાદના કારણે અને કબીર , રામાનુજ , જયદેવ , વલ્લભાચાર્ય , જયશ્રી તુલસીદાસ , નામદેવ , શંકરાચાર્ય વગેરે સંતોના ભક્તિઆંદોલનથી ચિત્રકલાને નવું ચેતન મળવા માંડ્યું . પ્રેમ અને ભક્તિભાવથી પ્રેરાઈ એક જુદી જ શૈલીના સુંદર ભાવો ચિત્રોમાં આવવા લાગ્યા . આ કલા મોગલયુગની ચિત્રકલાની સાથોસાથ વિકસી છે અને આથમી પણ છે . મોગલરાજ્યના અસ્ત પછી તે પહાડી રાજ્યોમાં ફેલાય છે તેથી તે પહાડી કલાના નામે ઓળખાઈ છે . કુમારસ્વામીના શબ્દોમાં , રજપૂત ચિત્રકારોનાં ચિત્રોનું દુનિયાની કલામાં ખૂબ જ ઉત્તમ સ્થાન છે . આ કલા હિંદની શક્તિઓને તેના અસલ સ્વરૂપમાં બતાવે છે આનાં મૂળ તો લોકોના હૃદયમાં છે , કારણકે તેનો સંબંધ લોકોની કવિતા , સંગીત તથા નાટક સાથે પણ છે . આ યુગની કલાનું મુખ્ય ધ્યેય પ્રેમ છે . પ્રણયને જીવનનાં બધા જ અંગોમાં પ્રતીકરૂપ લેવામાં આવેલ છે . રાધા અને કૃષ્ણનાં પ્રતીકોની મદદથી સ્વર્ગ અને પૃથ્વીની દુનિયાને બતાવતા જઈને , વાસ્તવ જગતનું દર્શન પણ કરાવતા જવું એ તેનો મુખ્ય ઉદ્દેશ કે હેતુ છે . કૃષ્ણના જીવનપ્રસંગો , પ્રણયકિસ્સાઓ , મહાત્માઓની તસવીરો , રોજિંદા જીવનના પ્રસંગો , મહાભારત - રામાયણના પ્રસંગો , ઋતુ સંબંધી , શૃંગારિક ચિત્રો આ જમાનાની કલાના વિષયો હોવાથી આ કલા સામાન્ય જનસમાજની કલા કે લૌક્કિ કલા તરીકે ઓળખાય છે . ભાવાત્મક અને કાવ્યમય પ્રવાહિતાથી નારીસ્વરૂપ આદર્શ રીતે વર્ણવાયું છે . પશુપંખી તેમજ પ્રકૃતિ આદિને ચિત્રમાં આલંકારિકતા ઉમેરવા માટે ઉપયોગમાં લેવામાં આવી છે . સાદી , સરળ , વાસ્તવિક રંગયોજના અને બારીક રેખાંકન એ એની વિશિષ્ટતા છે . કૃષ્ણ અને રાધા - ઈશ્વર અને આત્મા બંનેના શાશ્વત સંબંધ સિવાય બીજા કશાનું મહત્ત્વ હવે રહ્યું ન હતું . કૃષ્ણ અને તેમનું જીવન ચિત્રોનો મુખ્ય વિષય થઈ ગયો હતો . કૃષ્ણના જીવન સાથે સંગીત વણાયેલું છે અને રાસલીલા , કૃષ્ણના જીવનના પ્રસંગો આલેખતું ચિત્રાંકન મુખ્ય બન્યું હતું . મૃગયાનાં દ્રશ્યો , હાથીઓનાં આલેખન તેમજ ભાગવત ગીત ગોવિંદ વગેરે વૈષ્ણવ ભક્તિના ગ્રંથો તથા રસિકપ્રિયા , નાયકનાયિકાભેદ , તેમજ શૃંગારકથાઓનાં આલેખનો થતાં રહ્યાં છે . રાજસ્થાન ચિત્રકલાની શૈલીના લગભગ અગિયાર જેટલાં કેન્દ્રો નોંધપાત્ર છે : અલ્વર , બિકાનેર , બુંદી , જયપુર , જોધપુર , જેસલમેર , કિસનગઢ , કોટા , નાથદ્વારા , ઉદેપુર અને સિરોહીમાં થયેલાં ચિત્રોનો સમય લગભગ ઈ.સ.ની ૧૭મી સદીથી માંડીને ૧૯મી સદી સુધીનો છે . હુમાયુને પર્શિયામાં સહારો આપનાર શાહ તહમરુપ , જાતે એક મહાન ચિત્રકાર હતો . તેના દરબારમાં ચિત્રકલાનો વિકાસ એટલો બધો થયો હતો કે Miniature Painting ( લઘુચિત્રોની ) કલા તો ઉત્તમ કોટિએ પહોંચેલી હતી . હુમાયુ પર્શિયામાં તો ફક્ત એક જ વર્ષ રહ્યો , પરંતુ આ ટૂંકા ગાળા દરમ્યાન તે અબ્દુલ સૈયદ તથા મીર સૈયદ અલીના સંપર્કમાં આવ્યો . આ બંને સિદ્ધહસ્ત કલાકારો હતા , ખ્વાજા અબ્દુલ સૈયદ પશુઓના ચિત્રણમાં અને સૈયદ અલી ગ્રામ દ્રશ્યોના આલેખનમાં પારંગત હતા . તેમની ચિત્રસૃષ્ટિ નિહાળીને હુમાયુ એટલો તો પ્રભાવિત થઈ ગયો કે , પોતે હિંદ પાછો ફર્યો ત્યારે તેઓને દિલ્હી લઈ આવ્યો . હુમાયુના મૃત્યુ પછી પણ આ બંને કલાકારોએ અકબરના દરબારને સુશોભિત કરવાનું કાર્ય સાથે ઉપાડી લીધું હતું . અકબરે ગુજરાત ગ્વાલિયર , કાશ્મીર તેમજ ભારતનાં અન્ય સ્થળોએથી બોલાવેલા હિન્દુ ચિત્રકારોએ ભારતીય મનોભૂમિ અને પર્શિયન કર્મરીતિની મદદ તેમની રેખાની ગુણવત્તા અને જોમ વધારી દઈ , રંગ આયોજન પદ્ધતિનું રૂપ બદલી નાખ્યું હતું . જ્યારથી જહાંગીરે સુવિખ્યાત સુંદરી નૂરજહાં સાથે લગ્ન કર્યા ત્યારથી તો તેનો ચિત્રકલા માટેનો પ્રેમ , તથા પ્રકૃતિપ્રેમ દ્વિગુણિત થયો . તેના દરબારમાં આવેલ ઉસ્તાદ મંસુર નામના ચિત્રકારને તેણે સેંકડો પ્રકારનાં પુષ્પો આલેખવાનું કહેલું . આ ચિત્રકાર પશુપક્ષીઓના મિજાજ , રૂપ અને ગુણને ઓળખીને તેમનું ચિત્રણ કરતો . જહાંગીરનો કલા પ્રત્યેનો પ્રેમ એટલો તો ગાઢ હતો કે તેની સ્મૃતિપોથી તુજુક - એ - જહાંગીરી તો પ્રાકૃતિક દ્રશ્યોનું જ જાણે કે આલેખન ના હોય એવું લાગે છે . રાજપૂત કલાની એક બીજી વિશેષ શાખા તે જ પહાડી શૈલી . રજપૂત શૈલીનો જ આભાસ આપતાં પહાડી ચિત્રોમાં કુદરતી દ્રશ્યોને અને પ્રકૃતિને છૂટે હાથે કલાકારો રજૂ કરે છે . ઘનઘોર આકાશથી માંડી વસંતની વેલીઓ સુધીના વાતાવરણને કલાકારો એવી ખૂબીથી રજૂ કરે છે કે આપણા ચિત્રને પ્રસન્ન કરી દે છે . સામાન્ય રીતે માટીના રંગોમાંથી બનાવવામાં આવતાં આ ચિત્રો આલ્હાદક લાગે છે . ઓછા અને થોડાક ભડક રંગોની છાંટ આ ચિત્રોને પારદર્શક અને રસસભર બનાવે છે . ઈ.સ. ૧૭૬૦ પછીનાં જે ચિત્રો ગુલેરમાં આલેખવામાં આવ્યાં તે બધાં જ જાણે કે કાંગડા શૈલીનાં ના હોય તેમ લાગે છે . આ બંને શૈલીનાં ચિત્રોમાં એટલું બધું સામ્ય છે કે કયા ચિત્રો ગુલેરનાં ને કયા કાંગડાનાં તે જુદાં પાડવું ખૂબ જ મુશ્કેલ બને છે . છતાંયે કાંગડા શૈલીમાં પ્રાકૃતિક દ્રશ્યોને વધારે મહત્ત્વ અપાયું હોય તેમ લાગે છે . પાત્રોના આલેખનમાં રેખાઓનું વિશિષ્ટ પ્રકારનું માર્દવ , વેશ પરિધાનમાં ગુલાબી રંગનું સ્થાન , રેખા અને રંગીન લયપૂર્ણ મધુરતા અને સચોટતા તે આ ચિત્રશૈલીની વિશિષ્ટતા છે . જમ્મુકાશ્મીરની ખીણ પ્રદેશમાં જે ચિત્રકલા વિકાસ પામી તે જમ્મુ અથવા બશોલી શૈલી તરીકે ખ્યાતિ પામી રાજપૂત કલા જેવા જોરદાર રંગો અને કાંગડા શૈલી જેવી લાલિત્યનું સંમિશ્રણ છે . આ શૈલીમાં સ્ત્રીપાત્રોની આંખો વિશેષ મોટી બતાવવામાં આવે છે . અને આનાથી જ આ ચિત્રો બીજાં ચિત્રો કરતાં જુદાં તરી આવે છે . અને મોટાભાગે હિન્દુધર્મના વિષયો પર રચાયેલાં આ ચિત્રો ખૂબ જ મોહક છે . મિસરવાસીઓ ભવન નિર્માણકલા મૂર્તિકલા અને ચિત્રકલામાં પ્રવીણ હતા . મૂર્તિકલામાં મિસરવાસીઓ કુશળ હતા . ઘણું કરીને તેઓ લાકડા અને પથ્થર કાપી મૂર્તિઓ બનાવતા હતા . સાથે સાથે તેઓએ ચિત્રકલામાં પણ ઘણી પ્રગતિ સાધી હતી . પિરામિડમાંના દેવળની દીવાલો પર મરનારના જીવનની ઝાંખી કરાવતાં મનોહર ચિત્રો આલેખવામાં આવતાં . મિસરના ચિત્રકારો સુંદરતા કરતાં વિષય - વસ્તુને વધારે મહત્ત્વ આપતા હતા . મંદિરો અને દીવાલો પર ચીતરવામાં આવેલાં મનુષ્ય , પશુ અને તેઓની પ્રવૃત્તિઓનાં ઉચ્ચ કોટિનાં ચિત્રો હતાં . મિસરના લોકોની લેખનશૈલી શરૂઆતમાં તો ચિત્રમય - ( હિરોગ્લીફ ) જ હતી . ધીરે ધીરે ચિહ્નનોનો ઉપયોગ થવા માંડ્યો અને આખરે તેઓએ બારાખડી શોધી કાઢી એમ કહેવાય છે . ચીન એ એવો દેશ છે , કે જેની સંસ્કૃતિ ખરેખર ખૂબ જ પૌરાણિક હોવા છતાં તેના પર બીજા દેશોની ખાસ અસર વરતાઈ નથી . કલાના વિષયમાં પણ ખરેખર આમ જ થયું છે . ચીનની ચિત્રકળા એક તો ખૂબ જ પૌરાણિક પરંપરાથી વિકાસ પામતી આવી છે . તદ્દઉપરાંત તે પોતાની આગવી લઢણ નખશીખ સાચવી શકી છે . આ કળાની વિશેષતામાં એની પીંછીની તરકીબ અને ખૂબ જ પ્રવાહી રેખાઓનું સર્જન છે . ખૂબ જ ઓછા રંગોમાંથી સજીવ થતું ચિત્ર વાતાવરણ ખડું કરવામાં પણ પાછળ રહેતું નથી . જોકે ચીની ચિત્રકળાની વિશેષતા તો એના વાસણો પરની ચિત્રકળા ઉપર વધારે ધ્યાન આપે છે . મોટાભાગે મંદિરમાં પૂજા માટે વપરાતાં વાસણો ખૂબ જ કલામય અને અતિસુંદર બનાવવામાં આવતાં . ચીની ચિત્રકળાની એક વિશેષતા એ છે કે તે બહુમુખી વિકાસ પામતી રહી છે . વાસણો પર કલાકારીગરી ઉપરાંત ચીનમાં ધાર્મિક પ્રસંગોએ ઉજવાતા ઉત્સવોમાં વિવિધ પાત્રોને પહેરવાના કામ લાગતાં ` મહોરાંનાં ` ચિત્રાંકનની કલા પણ વિકાસ પામી . આ ચિત્ર - મહોરાં પણ ખૂબ જ કળામય અને લોકકલાને રજૂ કરતાં ઉત્તમ નમૂનારૂપ બહાર આવ્યાં . જાપાની ચિત્રકળા પણ શરૂઆતમાં બૌદ્ધધર્મના મંદિરો પૂરતી મર્યાદામાં રહી અને વિકાસ પામી . જાપાની સ્થાપત્યનો આમાં ખાસ ભાગ ભજવેલો હતો . કારણ જાપાનની પ્રાકૃતિક રચના પ્રમાણે વારંવાર થતા ધરતીકંપોને લઈ લાકડાના મંદિરો ( પેગોડા ) અને મકાનો રચાતા . જાપાની ચિત્રકલાનો એક સુંદર નમૂનો રેશમના પડદા પર આલેખાતાં આ ચિત્રો ખૂબ જ સુંદર લાગે છે . ભગવાન બુદ્ધના જીવનપ્રસંગોને આલેખતાં ચિત્રો અને બુદ્ધની ધાતુની કલાત્મક મૂર્તિઓ ખાસ જોવામાં આવે છે . ધીરે ધીરે ચિત્રકામનું ફલક ફક્ત ભીંતચિત્રો ન રહેતાં માટીનાં વાસણો અને ધાતુની સામગ્રી તરફ વળી , આમાં પ્રકૃતિને રજૂ કરતા વિશેષ આલેખનો જોવામાં આવે છે . જેમ ચીનમાં ` વૂડકટ ` એ એની અનોખી શોધ છે તેમ જાપાનની વિશેષતા ` સુશોભિત અંતરપટો - Decorative Dividers ` છે . આવા ફલકો ઉપર કુદરતી દ્રશ્યો , કે જેમાં વૃક્ષો , પક્ષીઓ , પશુઓ , સ્ત્રીપાત્રો પર્વતો તથા લહેરાતો સાગર મુખ્ય જોવામાં આવે છે . શરૂશરૂના તબક્કામાં જાપાની ચિત્રો ફક્ત કાળા રંગથી જ આલેખાતાં . પરંતુ જેમ જેમ આ કળા મંદિરો પૂરતી મર્યાદિત ન રહેતાં જનતા સમક્ષ આવી કે તુરત જ તેમાં પરિવર્તન આવ્યું અને થોડી રંગોની ભભક અને વિષયોની વિવિધતા આવી . જાપાનમાં લાકડાનાં બનેલાં નાનાં નાનાં મકાનોની લાકડાની દિવાલો સામાન્ય રીતે સુંદર મજાનાં ચિત્રોથી જ શણગારવામાં આવતી . એટલે જાપાની ચિત્રકળા લોકભોગ્ય વધારે રહી . ઈરાની ચિત્રકળાનો ખાસ વિકાસ તો ઈસ્લામ ધર્મના પ્રચાર પછી જ થયો હોય એમ લાગે છે . કારણ હાથે લખાતી કુરાનની હજારો પ્રતો ઉપર ચિત્રકારો સુશોભનો કરતા અને ક્રમેક્રમે આ રીતે ચિત્રકળાનો વિકાસ થયો . આમાં ચિત્રફલક ઘણો જ મર્યાદિત રહેતો એટલે ચિત્રકારો નાનામાં નાની જગાને પણ પોતાની આગવી ખાસિયતથી શણગારતા . આ ચિત્રોમાં કુદરતી દ્રશ્યો , પશુપંખીઓ - ફૂલપાનની બોર્ડરો અને મનુષ્યાકૃતિઓ પણ આલેખાતી . ક્યાંક ક્યાંક લખાણ પણ લખવામાં આવતું પણ લખાણ ચિત્રની સાથે એવી રીતે બંધ બેસાડવામાં આવતું કે તે ચિત્રના કલાતત્ત્વમાં અભિવૃદ્ધિ કરતું . સામાન્ય રીતે - ઈરાની ચિત્રકળામાં પ્રથમ સોનેરી - રંગોનો છૂટથી ઉપયોગ કરેલો જોવામાં આવ્યો . ઈરાની ચિત્રો વધારે ધારદાર રંગોની મિલાવટમાં વધારે રમણીય અને વિષય પ્રત્યે વધારે વફાદાર હોય તેમ જોવામાં આવે છે . આપણા ભારતમાં વિકાસ પામેલી મોગલ શૈલીનું મૂળ તો ઈરાની ચિત્રકળા જ છે . ઈરાનના પ્રખ્યાત ચિત્રકારો મોગલસમયમાં ભારતમાં આવીને વસેલા અને તેમણે જ મોગલ શૈલીને જન્મ આપ્યો . ચિત્રના સર્જનની પ્રક્રિયામાં રેખાનું મહત્ત્વ અનેરું છે . વાસ્તવિક રીતે કુદરતમાં રેખાનું અસ્તિત્વ જ નથી છતાંયે રૂપપ્રદ કલામાં તેનું સ્થાન અતિ મહત્ત્વનું હોઈ કલાકારને તેની લાક્ષણિક્તાઓ અને ગુણધર્મો જાણવાની અને જણાવવાની અતિશય આવશ્યક્તા છે જ . ગતિની દ્રષ્ટિએ વિચારતાં સીધી રેખામાં શાંતિનો અને સ્થિરતાનો ભાસ છે . આડી રેખાઓ આરામની સ્થિતિ બતાવે છે . વક્ર રેખાઓ માધુર્ય અને લયની ભાવના રજૂ કરે છે . ત્રાંસી રેખાઓ હલનચલન અને ગતિ દર્શાવવા માટે વપરાય છે . ખૂણો કરતી લીટીઓ અને એકબીજાને છેદતી લીટીઓ ધમાલ અને અનિયમિતતા પ્રદર્શિત કરે છે . તૂટેલી અસ્પષ્ટ રેખાઓ ભય , કંપ અને અનિશ્ચિતતાની ભાવનાનું પ્રતિબિંબ પાડે છે . આ રીતે કલાકારો તો જુદા જુદા મૂલ્યવાળી રેખાઓની મદદથી જ વસ્તુઓના આકારો , સપાટીઓ , દૂરત્વ કે અંતર , ગતિ કે ભાવ દર્શાવી શકે છે . સૂચક રેખાઓ કલાકારનો સમય બચાવે છે અને થોડી જ રેખાઓમાં ઘણું બધું કહી નાખે છે . કલાક્ષેત્રે ચિત્રકામમાં આકારોના મુખ્યત્વે ત્રણ પ્રકારો ગણાવી શકાય . પ્રથમ તો વસ્તુઓના વાસ્તવિક આકાર એટલેકે જેવું દેખાય તેવું જ ચિત્ર દોરવું . બીજો પ્રકાર : નરી આંખે દેખી ન શકાયે તેવું તેટલું સત્ય , ચિત્રકાર કે કલાકાર , કુદરતમાં દેખાતી ચીજવસ્તુઓને પોતાની રીતે નિહાળીને તે રીતે રજૂ કરે છે . ત્રીજો પ્રકાર : ચિત્રકારને જો કોઈ હેતુ સર કરવો હોય તો રંગ , રેખા , છાયા , પ્રકાશન અને નાનામોટા બધા જ આકારોનો સુવ્યવસ્થિત સમન્વય કરીને ચિત્ર તૈયાર કરે છે . તે સાચે જ દર્શનીય અને કમનીય હોય છે . એકરંગીય રંગપૂરણી : આ પ્રકારની રંગપૂરણીમાં ખાસ કરીને એક જ રંગ વપરાય છે . પરંતુ એક જ રંગના આછા ઘેરા પ્રમાણ દ્વારા બહુરંગોનો ભાસ ઉત્પન્ન કરવામાં આવે છે . આ પ્રકારની રંગપૂરણી ખૂબ જ શાંત અને નયનરમ્ય લાગે છે . એક જ રંગમાં સફેદ અને કાળા રંગને વિવિધ પ્રમાણમાં મેળવીને અનેકરંગી રંગપૂરણી જેવા આભાસ આપી શકાય છે . વિરોધી રંગપૂરણી : આ જાતની રંગપૂરણીમાં મુખ્યત્વે વિરોધી રંગોનો જ ઉપયોગ કરવામાં આવે છે . પરિણામે આ પ્રકારની રંગપૂરણી આંખો ખેંચનારી બને છે . રંગચક્રની અંદર એકબીજાની સામે આવેલા રંગનો ઉપયોગ કરવાથી આ રીતની રંગપૂરણી બને છે . દા.ત. લાલ અને લીલો , પીળો અને જાંબુડી , વાદળી અને કેસરી . ઘણીવાર આ પ્રકારની રંગપૂરણીને પૂરક રંગપૂરણી ( Complimentary Colour Scheme ) પણ કહે છે . કારણકે આ પ્રકારની રંગપૂરણીમાં ઘણીવાર એક રંગ બીજા રંગનો પૂરક બને છે . દા.ત. તમારા સફેદ કાગળ પર એકલો પીળો રંગ મૂકશો તો તે વધુ પડતો તેજસ્વી નહિ લાગે . પરંતુ તેને તેજસ્વી બનાવવા માટે પૂરક રંગ જોઈશે . એ સમયે જો પીળાની પાછળ જાંબુડી અથવા કાળો રંગ હશે તો પીળો રંગ ખૂબ જ ભપકદાર લાગશે . સાંજના ઢળતા પહોરે , સલૂણી સંધ્યા જ્યારે શ્યામ થતા જતા આકાશના કિનારે આવીને ઊભી હોય ત્યારે , દૂર દૂર ક્ષિતિજ સુધી પથરાઈને પડેલાં લીલાંછમ ખેતરો અને કુદરતમાં ચારેપાસ જોવા મળતા રંગો તેનામાં રહેલી સ્વાભાવિક્તાથી જાણે કે આપણને સૂચવે છે . `` જોયાને આ ભૂરા અને લીલા રંગના મિશ્રણવાળા રંગો ? આ છે કુદરતની રંગયોજના . `` અને એમ કુદરત પાસેથી કલાકાર શીખે છે કુદરતી રંગપૂરણી - પ્રાકૃતિક રંગયોજના . જ્યારે ચિત્રકારની ઈચ્છા પોતાના ચિત્રના અમુક ભાગ તરફ આપણું ધ્યાન ખેંચવાની હોય ત્યારે તે ભાગ માટે તે તેજસ્વી અને આકર્ષક રંગો પૂરશે . ઘણીવાર ચિત્રકાર રંગ - રંગ વચ્ચેના આંતરિક સંબંધો ઊભા કરીને પણ ચિત્રને આકર્ષક બનાવવાનો યત્ન કરે છે . આ દ્રષ્ટિએ જોવા જઈએ તો ચિત્રકારને પોતાના ચિત્રના , રંગના સ્વભાવ અને ગુણો જાણીને જ તેનો હેતુપુર:સર ઉપયોગ કરવો પડે છે . ચિત્રકાર વિજાતીય રંગોના ઉપયોગ વડે અથવા તો એકરૂપ રંગસુમેળ દ્વારા ચિત્ર જોનારના દિલ પર ધારી અસર પહોંચાડી શકે છે . કુશળ કલાકાર ગમે તે રીત અપનાવે . છતાંયે પોતાના ચિત્રની મદદથી માનવહૃદય પર પોતાના સંવાદમયવાતા વરણની અસર પહોંચાડ્યા વિના રહેતો નથી . સંયમ અને શક્તિનું આલેખન કરવા માટે પણ ચિત્રકાર પોતાની આગવી શૈલી વાપરી , ઘારેલી અસર ઉપજાવી શકે છે . ચિત્ર તૈયાર કરતી વખતે ચિત્રિત વસ્તુ , વસ્તુનું અંતર , વસ્તુની લંબાઈ , પહોળાઈ કે ઊંચાઈ વ્યક્ત કરવા માટે રંગનો ઉપયોગ કરવો પડે છે . ચિત્રમાં કંઈક નાવીન્ય કે ચમત્કૃતિપૂર્ણ કૃતિ બનાવવા માટે કલાકારો ઘણીવાર રંગમાં છાયા - પ્રકાશનો ( Light and Shade ) પણ ઉપયોગ કરે છે . પશ્ચિમના ચિત્રકારોએ મોટેભાગે વસ્તુ ઉપર પડતા પ્રકાશ અને છાયાનું અનુકરણ કરીને અસંખ્ય ચિત્રો દુનિયાને આપ્યાં છે . કવિ નર્મદે ગુજરાતને જે ગરવી કહી છે તે ખરેખર યથાયોગ્ય જ છે . સર્વક્ષેત્રે પ્રગતિ કરનાર ગુજરાત કલાક્ષેત્રે પણ પાછળ નથી જ . ભારતમાં ભૌગોલિક રીતે ગુજરાતનું સ્થાન જે રીતે આવેલું છે તે કલા સંસ્કૃતિનો ઉદ્દભવ તથા પરદેશોની અસર ભારતમાં સૌ પ્રથમ ગુજરાતથી જ થઈ છે . તે એક ખાસ નોંધપાત્ર બાબત છે . પ્રાચીન સાહિત્ય ગ્રંથોમાં ગુજરાતનો ઉલ્લેખ તેના આગવા ચિત્ર , શિલ્પ અને સંગીતની કલા માટે અવશ્ય થાય છે . ગુજરાતનું લોકજીવન લોકકલાથી સભર , રંગીન તથા જીવંત સદીઓ સુધી જળવાઈ રહ્યું છે . આ ઉપરાંત ગુજરાતમાં પોતાની આગવી કહી શકાય એવી એક બીજી સ્થાપત્યકલા ખીલી તે એ છે - તેની વાવો તથા કૂવાઓનાં સર્જનની . પગરસ્તે પસાર થતાં મુસાફરોના વિસામા માટે ઠંડકથી ભરપૂર તથા હવા ઉજાસવાળી વાવો મુખ્ય લક્ષ ખેંચે છે . કૂવા કે વાવના છેક પાણીના તળિયા સુધી નિર્ભયપણે જઈ વચ્ચેના આવાસ જેવી ઓસરીમાં આરામ કરી શકે , તેનો ઉપયોગ કરી શકે એવી વાવોનું વધારેમાં વધારે સર્જન તો સમગ્ર દેશમાં ગુજરાતમાં જ જોવા મળે છે . સિદ્ધપુરનો રૂદ્રમહાલ પડછંડ સ્થંભો ઉપર આડા પાટડા મૂકી ઊભાં કરેલાં આવાસોમાં પશુ , પંખી નૃત્યાંગનાઓ તથા કમાનો જડી નાજુકતા બતાવવી એ ગુજરાતની સ્થાપત્ય શિલ્પની વિશેષતા છે . જેની આમાં ખૂબ નિપૂણતાનો નીચોડ દેખા દે છે . મોટા મોટા આવાસો અને મોટા મોટા સ્થંભ ઉપર કમાનોની રચના કરી ઊભા કરેલા આકારો - એમાં રચાતી ઉચ્ચકોટીની શિલ્પકળાને લીધે જરાય આંખને ખૂંચતા નથી . વનરાજ ચાવડાએ અણહિલપુર પાટણ વસાવી પોતાની આગવી સૂઝ દેખાડી . તે જ રીતે સિદ્ધપુરમાં રૂદ્રમહાલય રચી પોતાની આગવી દ્રષ્ટિ બતાવી . ભારતીય સ્થાપત્ય કલા વારસાગત રીતે જળવાઈ રહી હતી . જ્યારે ગુજરાતના સલાટો એમના ટાંકણામાંથી નારી સૌંદર્ય અને લયબદ્ધ ભાતચિત્રોનું સર્જન કરી રહ્યા હતા . એ જ સમયે રૂદ્રમહાલયનું સર્જન થયેલું . પશુ , પંખી , વેલ , બુટ્ટા , પત્રો , પુષ્પો , હાથી , કળશ દેવદેવીઓ , નર્તકીઓ , અપ્સરાઓના આલેખનથી ભલભલી મોટી જડ શિલાને પણ સરસ મજાના નમણા સ્વરૂપમાં રજૂ કરવામાં આ સમયની સિદ્ધિ ખૂબ મોટી છે . અને આ જ સમયના સમર્થ લાટ તથા સોમનાથ પાટણના શિલ્પીઓ જ રાજસ્થાનમાં વસ્યા , જેમના હાથે ત્યારપછી , ચિતોડમાંના મંદિરો અને કીર્તિસ્થંભ તથા અન્ય ઐતિહાસિક ચીજો સર્જાઈ . સોલંકી યુગ એ ગુર્જર કળાનો ખરેખર સુવર્ણયુગ હતો . પરંતુ આ બધામાં ભીમદેવ પહેલો ( ૧૦૨૬ - ૨૭ ) સાલમાં જે આ મોઢેરામાં સૂર્યમંદિરો રચાયાં તે તો ખરખર કલગીરૂપ છે . મહેસાણાથી લગભગ ૨૫ કિલોમીટર દૂર મોઢેરા ગામની નજીક ટેકરી પર આવેલાં આ સૂર્યમંદિરો અગિયારમી સદીમાં ગુજરાતની દોમદોમ સાહ્યબી અને કલાકારીગરીના ઉત્તમ નમૂના તરીકે આપણી નજર સમક્ષ છે . ભારતીય સ્થાપત્યકલાની વિશેષતા પ્રમાણે સભામંડળ અને ગર્ભધારની નીતિ પર રચાયેલાં આ મંદિર એની બાહ્ય અને અંદરની લયબદ્ધ અને જોરદાર હથોટીના નીચોડરૂપ છે . અને આને જ લીધે આ મંદિરો ખૂબ જ પ્રેક્ષણીય બન્યાં છે . આ મંદિરોની આગવી વિશેષતા એ છે કે ભગવાન સૂર્યની મૂર્તિ ઉપર , સૂર્ય ઊગે ત્યારથી આથમે ત્યાં સુધી કિરણો મંડાઈ રહે છે . મંદિરની આગળ આવેલો પથ્થરનો ચોરસ કુંડ અને એમાં પડતું પ્રતિબિંબ આ મંદિરોની સૌંદર્ય સૃષ્ટિમાં ઑર વધારો કરે છે . રજપૂત યુગનો સમય આથમવા ચાલ્યો . ધીરે ધીરે મુસલમાન યુગનો ઉદય થયો અને સાથે સાથે મુસ્લિમ શિલ્પ અને સ્થાપત્ય પણ આપણે ત્યાં આવ્યા . પણ ગુજરાત એ સ્થિર પ્રદેશ છે . અહીં ગુજરાતમાં પણ મુસ્લિમ સંસ્કૃતિની ખૂબ જ સ્થિર રીતે અસર થઈ . અને ધીરે ધીરે મુસ્લિમ સંસ્કૃતિની અસર નીચેની કલા પાંગરી અને તેમાં પણ સારા સારા નમૂના તૈયાર થયા . આ સંસ્કૃતિ નીચેનાં અમદાવાદ , મહેમદાવાદ , ચાંપાનેર , ખંભાત , ધોળકા અને સૌરાષ્ટ્રમાં માંગરોળના મકબરા અને આવાસો ખાસ ધ્યાનપાત્ર છે . અંબાજીથી સાત કિલોમીટર દૂર આવેલાં કુંભારિયાનાં જૈનમંદિરો આબુના જૈનમંદિરોની સંપૂર્ણ અસર નીચે તૈયાર થયેલાં છે . ફક્ત ફરક એટલો જ છે કે આબુનાં મંદિરો સફેદ આરસમાંથી તૈયાર કરવામાં આવેલાં છે જ્યારે આ મંદિરો ત્યાંના સખત - લાલ પથ્થરમાંથી તૈયાર કરવામાં આવેલાં છે . આ મંદિરો તૈયાર કરવામાં આબુના મંદિરોના કલાકારો જેટલી જ કુશળતા આના સલાટોએ બતાવી છે , પરંતુ ખારા પથ્થરની જે મર્યાદા નડે તે નડી છે . બાકી આ મંદિરોની રચના અને નાજુકતા બેનમૂન છે . મુસ્લિમ રાજ્યની સ્થાપના સાથે સાથે મુસ્લિમ સ્થાપત્યની બોલબોલા શરૂ થઈ અને કોતરણીમાં ફૂલપાનના બદલે મુસ્લિમ આકારો , ચોરસ ત્રિકોણ અને એવા જ પ્રકારનાં ફૂલપાન દાખલ થયાં . મુસલમાનોમાં પડદાનો રિવાજ હોઈ આવાસોમાં જાળીનું કોતરકામ આ દિવસોમાં ખૂબ જ વિકસ્યું . પરંતુ એ બધામાં હાલ લાલદરવાજાની સીદી સૈયદની મસ્જીદમાં આવેલી જાળી તો એની ઉચ્ચકોટિનો એક ઉત્તમ નમૂનો છે . એક જ પથ્થરમાંથી આરપાર કોતરી કાઢેલી ડિઝાઈન એનો લયબદ્ધ આકારો અને નાજુકતા ખરેખર દાદ માગી લે તેવી છે . અમદાવાદ સ્ટેશનથી ગોમતીપુર પૂલ તરફ જતાં આવતા આ મિનારા ઈજનેરી કલાના રહસ્ય માટે દુનિયાભરમાં પંકાયેલા છે . બન્ને મિનારા અલગ અલગ હોવા છતાં એક મિનારા ઉપર ચઢી એને હલાવતાં આપોઆપ જ બીજો મિનારો હાલે છે . ખરેખર આ ઈજનેરી ટેકનીકની વિશેષતા હજુ સુધી પામી શકાઈ નથી . જોકે એક માન્યતા તો એવી છે કે અમદાવાદમાં જેટલા મિનારા હતા તે બધા જ આ રીતે હાલતા હતા પણ કાળક્રમે કે ધરતીકંપથી એ નાશ પામ્યા અથવા એ કામ આપતા બંધ થઈ ગયા . મોટાભાગના મુસ્લિમ સ્થાપત્યો એમના વિશાળ કદ માટે પ્રખ્યાત છે જ્યારે રાણી સીપ્રીની મસ્જીદ એની નાજુકતા માટે પ્રખ્યાત છે . આ મસ્જીદમાં એના ઝરૂખા , એના મિનારા અને એ પરની નાજુક કોતરણી ખરેખર આંખને ઠારે તેવી છે . જોકે એ મસ્જીદના કોતરકામમાં હિંદુ આકારોનો બહોળા હાથે ઉપયોગ કર્યો છે . અમદાવાદના ચંડોળા તળાવના કિનારા પાસે રમણીય સ્થળે આવેલું આ સ્થળ ખરેખર ઉત્તમ છે . સુલતાન મહમદ બેગડાના વખતમાં મુસ્લીમ સંત શાહઆલમની ખૂબ જ બોલબાલા હતી અને આ સંતના માનમાં જ એમના અનુયાયીઓએ આ રોજો બંધાવેલો . કલાકારીગરીની દ્રષ્ટિએ આ રોજો ખૂબ જ અદ્દભુત છે . એમાં ઠેરઠેર કંડારાયેલી જાળીઓ ખૂબ જ ઉત્તમ કલાના નમૂનારૂપ છે . તદ્દઉપરાંત આ રોજાનું સમગ્ર કલેવર જ ખૂબ જ નમણું અને નયનરમ્ય છે . અહમદશાહ બાદશાહે અમદાવાદ તો વસાવ્યું પણ એ વસાવવામાં જે કોઈએ એને મદદ કરેલી તેમાં શેખ અહમદ ખટ્ટ જંગબક્ષ નામના એક મુસ્લિમ સંત પણ હતા . અહમદશાહ એમને ખૂબ ભાવથી ભજતો . આ સંત અમદાવાદની નજીક આવેલા સરખેજ ગામમાં વસતા હતા . અહમદશાહ વારંવાર સરખેજ એમની મુલાકાતે આવતો , ઈ.સ. ૧૪૪૬ જ્યારે તેમનું અવસાન થયું ત્યારે તેમની પાછળ એક ભવ્ય રોજાની સરખેજમાં રચના કરવામાં આવી . વચ્ચે સુંદર તળાવ અને કિનારે રોજો . ખૂબ જ મોહક જગા પસંદ કરી . તેને ભય , શોક , અંધકાર , વિષાદ , નિરુત્સાહ , ત્રાસ , કપટ , ખાનગીપણું અને ગહનતા સૂચક તરીકે પણ વાપરવામાં આવે છે . દેશના વિકાસમાં પાયાની સવલતો ધરાવતા માળખાને મુખ્ય બે ભાગમાં વહેંચવામાં આવે છે . આર્થિક આંતરમાળખું અને સામાજિક આંતરમાળખું . આવી સેવાઓનું જેમ ઉત્પાદન વધતું જાય તેમ તેમ અમુક હદ સુધી એ સેવાની એકમ દીઠ ખર્ચ ઘટતું જાય છે . જેમકે , અમુક હદ સુધી વીજળીના ઉત્પાદનમાં વધારો થાય તો વીજળીના એકમ દીઠ થતું ઉત્પાદનખર્ચ ઘટે છે . આવી સેવાઓનો લાભ તેમના પ્રત્યક્ષ ગ્રાહકો પૂરતો મર્યાદિત રહેતો નથી . તેમના લાભો પરોક્ષ રીતે સમગ્ર સમાજને પ્રાપ્ત થાય છે . આર્થિક વિકાસ સાથે પાયાની સેવાઓ ગાઢ રીતે સંકળાયેલી જણાય છે . વિશ્વ બેંકે આપેલા અંદાજ પ્રમાણે પાયાની સેવાઓના જથ્થામાં થતો ૧ ટકાનો વધારો , રાષ્ટ્રીય પેદાશના ૧ ટકાના વધારા સાથે સંકળાયેલો છે . આને કારણે કેટલીક પાયાની સેવાઓમાં રોકાયેલી મૂડીનું માથાદીઠ મૂલ્ય દેશની માથાદીઠ આવક સાથે વધતું જણાય છે . સમખરીદશક્તિ સિદ્ધાંત અનુસાર ૧૯૯૦માં વિકિસત દેશોની માથાદીઠ આવક ૨૦,૦૦૦ ડૉલર જેટલી હતી . ગરીબોનો વસવાટ શહેરના ચોક્કસ વિસ્તારોમાં કેન્દ્રિત થયેલો હોય છે . તેથી શહેરી ગરીબોને કેટલીક પાયાની સેવાઓ પૂરતા પ્રમાણમાં પૂરી પાડવામાં આવે તે ગરીબી નિવારણના દ્રષ્ટિબિંદુથી જરૂરી થઈ પડે છે . માત્ર આર્થિક જ નહિ , પરંતુ પર્યાવરણની જાળવણીના હેતુથી પણ આવી સેવાઓનો વિસ્તાર આવશ્યક બની જાય છે . પીવાનું ચોખ્ખું પાણી , સફાઈ , પ્રદૂષણમુક્ત ઊર્જાસ્ત્રોતો વગેરેની સેવાઓ દેશમાં સૌને માટે પર્યાવરણના લાભ આપે છે . ખેતીક્ષેત્રમાં વધતી ઉત્પાદકતા અને ગ્રામીણ ક્ષેત્રમાં બિનકૃષિક્ષેત્રે સર્જાતી રોજગારી પાયાની સેવાઓની પ્રાપ્યતા સાથે સંકળાયેલી છે . ભારતમાં વિવિધ પંચવર્ષીય યોજનાઓમાં પાયાની સેવાઓ માટે મોટા પ્રમાણમાં નાણાં ફાળવવામાં આવ્યાં છે . ભારતની યોજનાઓમાં જાહેર ક્ષેત્ર દ્વારા કરવામાં આવેલા કુલ ખર્ચના ૪૦ ટકાથી વધુ નાણાં પાયાની સેવાઓ પાછળ ખર્ચવામાં આવ્યાં હતાં . કોઈ પણ માનવીય પ્રવૃત્તિ ઊર્જા વિના શક્ય નથી . અતિપ્રાચીન સમયમાં માનવીની શારીરિક શક્તિ જ તેની ઊર્જાનો સ્રોત હતો . ત્યારબાદ બળદ , ઘોડા , ઊંટ વગેરે જેવાં પ્રાણીઓ ખેતીક્ષેત્રે ઊર્જાના સ્રોત બન્યાં . વાણિજ્યિક ઊર્જામાં કોલસો , પેટ્રોલિયમ અને વીજળીનો ( વિદ્યુત ) સમાવેશ થાય છે . ભારતમાં કુલ ઊર્જા વપરાશમાં આ પ્રકારની ઊર્જાનો લગભગ ૫૦ ટકાથી વધુ હિસ્સો રહેલો છે . એશિયા - પૅસિફિક વિસ્તારમાં આવેલા જુદા જુદા દેશોમાં કોલસાનું ઉત્પાદન થાય છે , જેમાં ભારતનું ઉત્પાદન બીજા નંબરે છે . આ વિસ્તારમાં થતા કોલસાના કુલ ઉત્પાદનના ૧૬.૧ % જેટલું ઉત્પાદન ભારત કરે છે . ભારતમાં કોલસો ઊર્જાનો કદાચ સૌથી મહત્ત્વનો સ્રોત છે . જેમકે ૭૦ % કોલસાનો ઉપયોગ વીજળી પેદા કરવા માટે થાય છે , જ્યારે બાકીના ૩૦ ટકાનો ઉપયોગ જુદા જુદા ઔદ્યોગિક હેતુ માટે થાય છે . ભારતમાં કોલસાનું ઉત્પાદન મુખ્યત્વે ઝારખંડ , ઓરિસ્સા , મધ્યપ્રદેશ , પશ્ચિમબંગાળ અને આંધ્રપ્રદેશમાં થાય છે . ઊર્જાનો બીજો કુદરતી સ્રોત પેટ્રોલિયમ છે . મધ્યપૂર્વના ઘણા દેશો ધનિક છે એટલા માટે કે તેઓ પાસે વિપુલ તેલભંડારો છે . વર્તમાન ટેકનોલોજી ઈંધણ મોટેભાગે પેટ્રોલિયમ પેદાશો પર જ વધુ આધારિત છે . ભારતમાં સૌ પ્રથમ આસામમાં તેલના ભંડારો પ્રાપ્ત થયા . ૧૯૫૯માં ONGCની ( ઑઈલ ઍન્ડ નેચરલ ગૅસ કમિશન ) સ્થાપના સરકારે કરી . ત્યારબાદ મુંબઈના દરિયામાં ખનિજ તેલ મેળવવા માટેનું પ્લૅટફૉર્મ ઊભું કરવામાં આવ્યું . કુદરતી ગૅસને પણ પેટ્રોલિયમ સ્રોતમાં જ ગણવામાં આવે છે . તેનો મુખ્યત્વે રાંધણગૅસ અને કેટલાંક થર્મલ વિદ્યુતમથકોમાં ઉપયોગ કરવામાં આવે છે . ઉત્પાદનની વિસરતી ક્ષિતિજો જોતાં આ ખનિજ તેલ અને ગૅસના જથ્થા ૨૦ - ૨૫ વર્ષ સુધી જ ચાલે તેમ છે . માનવીઓ માટે વીજળી વિનાના જીવનની કલ્પના જ મુશ્કેલ છે . મોટા ભાગનો કોલસો અને કુદરતી ગૅસ પણ વીજળીના ઉત્પાદનમાં જ વપરાય છે . આઝાદી પછી દેશમાં વિદ્યુતની ઉત્પાદન ક્ષમતા ૫૧ ગણી થઈ છે . ૧૯૫૦ - ૫૧માં વીજળીની સ્થાપિત ઉત્પાદન - ક્ષમતા ૨૩૦૦ મેગાવૉટ હતી . વીજળીના ઉત્પાદન માટે મુખ્ય ત્રણ સ્રોતો છે . કોલસો ( થર્મલ ) , પાણી ( હાઈડ્રો ) અને પરમાણુ ( ન્યુક્લિયરક ) . આયોજનની શરૂઆતમાં પાણીમાંથી વિદ્યુત ઉત્પન્ન કરવા પર આપણે ભાર આપ્યો . પરંતુ સદીના સાતમા દાયકાની મધ્યમાં આપણે કોલસાને વીજળી - ઉત્પાદન માટે ઉપયોગમાં લીધો . પરમાણુશક્તિનો પણ , થોડે ઘણે અંશે વિદ્યુત - ઉત્પાદનમાં ઉપયોગ કર્યો . વીજળીના વિવિધ વપરાશકર્તાઓમાં મુખ્યત્વે ઉદ્યોગો , ખેતી , રેલવે , વાણિજ્યગૃહો અને ઘરોનો સમાવેશ થાય છે . બિનવાણિજ્યિક સ્રોતમાં બળતણનાં લાકડાં , વનસ્પતિજન્ય કચરો અને પ્રાણીઓના સૂકા છાણનો સમાવેશ થાય છે . ભારતમાં લગભગ ૫૦૦ લાખ ટન લાકડું તથા ૬૦૦ લાખ ટન ખેતીજન્ય કચરાનો ઊર્જાના સ્રોત તરીકે વપરાશ થાય છે . ભારતીય પશુઓની વસ્તી મારફત લગભગ ૩૨૫૦ લાખ ટન છાણ પ્રાપ્ત થાય છે . જેમાંથી ૧૫૦ લાખ ટન છાણ કુદરતી ખાતર બનાવવામાં વપરાય છે . વીજળીના પરંપરાગત સ્રોતોનો ઘટતો જતો જથ્થો અને પ્રદૂષણના વિકટ પ્રશ્નોને લીધે ભારત અને દુનિયાના દેશો ઊર્જાના બિનપરંપરાગત સ્રોતોના ઉપયોગ વિશે વિચારી રહ્યા છે . આ સ્રોતમાં સૂર્યશક્તિ , પવનશક્તિ અને દરિયાનાં મોજાંની શક્તિ મુખ્ય છે . ટેકનોલોજીના અપૂરતા વિકાસને પરિણામે આવા સ્રોતોનો મહત્તમ ઉપયોગ કરી શકાયો નથી . છતાં પવનમાંથી ઊર્જા મેળવવાના પ્રયત્નો આંધ્રપ્રદેશ , ગુજરાત , કર્ણાટક , કેરળ , રાજસ્થાન , ઓરિસ્સા , મહારાષ્ટ્ર , મધ્યપ્રદેશ અને તમિલનાડુમાં થયા છે . પરંતુ ભવિષ્યમાં તેનો ઉપયોગ વધવાની સંભાવના રહેલી છે . વાહનવ્યવહાર વિના ઉત્પાદનક્ષેત્રે શ્રમવિભાજનનો લાભ લઈ ન શકાય . ઉત્પાદિત વસ્તુઓ અને સેવાઓનું બજાર વિસ્તૃત બનાવવાનું કાર્ય વાહનવ્યવહાર કરે છે . તે કાચો માલ , બળતણ , મશીનરી વગેરેને ઉત્પાદનના સ્થળે પહોંચાડવાનું અને ઉદ્યોગો દ્વારા તૈયાર થતા માલસામાનને લોકો સુધી પહોંચાડવાનું કાર્ય કરે છે . પરિવહનને સાકાર કરવા બે બાબતોની આવશ્યકતા રહે છે . માધ્યમ અને વહન કરવા માટેનું સાધન . જળવ્યવહાર માટે નદી , નહેર , સરોવરો અને દરિયો જોઈએ , પણ સાથે બોટ કે જહાજની જરૂર પડે . હવાઈ વ્યવહાર માટે હવાઈજહાજ કે હેલિકોપ્ટર જોઈએ અને રસ્તાવ્યવહાર માટે રેલવે , રસ્તા પર દોડનારી ટ્રેન , ટ્રક , બસ વગેરેની જરૂર પડે . જુદા જુદા પ્રદેશોને એકબીજા સાથે જોડીને સાધનોનો મહત્તમ ઉપયોગ કરવાનું કામ પણ વાહનવ્યવહાર વિના કેવી રીતે શક્ય બને ? આજે રેલવે દેશના સૌથી મોટા જાહેર સાહસ તરીકે પ્રથમ ક્રમે છે . આજે ભારતીય રેલવેમાં ૧૬ લાખથી વધુ કર્મચારીઓ કામ કરે છે . તે લગભગ ૧.૨ કરોડ માણસોની અને ૧૨ લાખ ટન માલસામાનની રોજિંદી હેરફેર કરે છે . એ રાષ્ટ્રની જીવનરેખા બની ચૂકી છે . ભારતીય રેલવે પોતાની કમાણીનો ૨/૩ ભાગ નૂર દ્વારા અને બાકીનો ૧/૩ ભાગ પેસેન્જરભાડા દ્વારા મેળવે છે . આઝાદી પછી ૧૧ જેટલાં મુખ્ય બંદરો વિકસાવવામાં આવ્યાં છે , જેમનું સંચાલન પૉર્ટ ટ્રસ્ટ ઑફ ઈન્ડિયા દ્વારા કરવામાં આવે છે . આ બંદરો પરથી ૨૦૦૦-૦૧માં ૨૫૦૦ લાખ ટન જેટલા સામાનની હેરફેર થઈ હતી . ૧૯૫૦-૫૧ કરતાં લગભગ ૧૩ ગણી આ હેરફેર હતી . ભારતીય જહાજી ઉદ્યોગ સમુદ્રપારના વેપારમાં આજે ૩૧ % જેટલો હિસ્સો ધરાવે છે . ભારતમાં નાગરિક પરિવહન વિભાગની શરૂઆત ૧૯૨૭માં થઈ . બીજા વિશ્વયુદ્ધના સમયમાં અને ત્યારબાદ તેમાં પ્રગતિ થઈ . ૧૯૫૩માં સરકારે હવાઈ પરિવહન નિગમ કાયદો પસાર કર્યો . જેના અંતર્ગત આંતરિક પરિવહન માટે ઈન્ડિયન ઍરલાઈન્સ કૉર્પોરેશન અને બાહ્ય પરિવહન માટે ઍર ઈન્ડિયા ઈન્ટરનેશનલની સ્થાપના થઈ . ભારતીય ઍરપોર્ટ ઑથોરિટી , નાગરિકો માટે ૯૨ ઍરપોર્ટની જાળવણી અને સંચાલન કરે છે . મોટાં શહેરોમાં લોકો સુધી પીવાનું પાણી પહોંચાડવા માટે પાઈપલાઈન મુખ્ય સાધન બન્યું છે . ગુજરાતમાં કેવડિયાથી કચ્છ સુધી પણ પીવાના પાણીને પાઈપ દ્વારા પહોંચાડવામાં આવે છે . આ ઉપરાંત હવે ખનિજ તેલ અને કુદરતી ગેસના વહન માટે પણ તેનો સફળ ઉપયોગ થઈ રહ્યો છે . ટ્રાફિકની અડચણ વિના પ્રવાહી માલસામાનની હેરફેર માટેનું આ કરકસરયુક્ત સાધન છે . હજીરાથી ( ગુજરાત ) મધ્યપ્રદેશ , રાજસ્થાન અને ઉત્તરપ્રદેશમાં ગેસ પરિવહન માટેની પાઈપલાઈન નાખવામાં આવેલી છે . પેટ્રોલિયમ પેદાશો અને ફ્રુડ ઑઈલની હેરફેરની આ વ્યવસ્થા ઈન્ડિયન ઑઈલ કૉર્પોરેશન સંભાળે છે . ભારતમાં વિકાસને લીધે સંદેશાવ્યવહારમાં પરિવર્તન આવ્યું છે . આજે પણ ટપાલસેવા સંદેશાવ્યવહારમાં સૌથી સબળ અને મહત્વની સેવા ગણાય છે . ૧૯૪૭-૪૮માં ભારતમાં શહેરો અને કેટલાંક ગામડાંઓમાં મળીને ૨૩,૩૪૪ પોસ્ટઑફિસો હતી . ગામડાંમાં પોસ્ટઑફિસોની સંખ્યા આ સમયગાળામાં ૪ ૧/૨ ગણી અને શહેરોમાં ૩ ગણી વધી . ભારતીય ટપાલખાતા દ્વારા ૧૯૮૬થી સ્પીડ પોસ્ટની સેવા શરૂ કરવામાં આવી છે . આ ઉપરાંત , દેશ અને વિદેશ માટે ખાનગી કુરિયર સેવાઓનો પણ વ્યાપ દિવસે દિવસે વધી રહ્યો છે . સેટેલાઈટ અને ઑપ્ટિકલ ફાઈબરના ઉપયોગથી ટેલિફોનનું માધ્યમ વધુ સબળ બન્યું છે . ૧૯૫૦-૫૧માં ૧.૭ લાખ ટેલિફોન જોડાણ ઉપલબ્ધ હતાં . ૨૦૦૧માં દેશમાં ૨ લાખ જેટલાં સ્થાનિક ટેલિફોન બૂથ ( PCO ) અને ૩.૨૫ લાખથી વધુ ઉપલબ્ધ બન્યાં હતાં . અપવાદરૂપ શહેરો સિવાય સમગ્ર ટેલિફોન સેવાનું સંચાલન ઑક્ટોબર , ૨૦૦૦થી ભારત સંચાર નિગમ લિમિટેડ હસ્તક કરવામાં આવ્યું છે . આ નિગમમાં લગભગ ૪.૨૧ લાખ કર્મચારીઓ કાર્યરત છે . ટેલિફોન ક્ષેત્રમાં પણ હવે ખાનગીકરણની પ્રક્રિયા વિસ્તરી રહી છે . કૃત્રિમ ઉપગ્રહોએ સંદેશાવ્યવહાર ક્ષેત્રે ઘણી ક્રાંતિ આણી છે . ટેલિફોન પછી હવે સૌથી વધુ નવીન સેવા ઈન્ટરનેટ અને મોબાઈલ ફોને પૂરી પાડી છે . સંદેશાની હેરફેર હોય નાણાંની હેરફેર હોય ઈન્ટરનેટ માહિતીસંચારની દુનિયાને એક નવી જ દિશા આપી છે . ઈ-કોમર્સ સંદેશાવ્યવહારની સેવાનું જ વિકસિત સ્વરૂપ છે . જોકે ભારતમાં હજી આ સેવાઓ સમાજના બહોળા વર્ગને પ્રાપ્ય બની નથી . જો માનવી તંદુરસ્ત અને શિક્ષિત હશે તો સ્વાભાવિક જ દેશના વિકાસમાં વધુ ફાળો આપશે . પરંતુ આમ ત્યારે જ બને જ્યારે માનવીને યોગ્ય રહેઠાણ , યોગ્ય દાક્તરી સુવિધા અને યોગ્ય શિક્ષણ પ્રાપ્ત થાય . બહુ સારા અને ગુણવત્તાલક્ષી જીવન માટે શિક્ષણ અને આરોગ્યની સવલતો જરૂરી હોવા છતાં યોગ્ય વસવાટ ન હોય તો પણ કેમ ચાલે ? ખેતી જેવી કેવળ શારીરિક શ્રમ પર આધારિત આર્થિક પ્રવૃત્તિઓ સિવાયની મોટા ભાગની આર્થિક પ્રવૃત્તિ માટે વત્તાઓછા પ્રમાણમાં શિક્ષણ અથવા કોઈક તાલીમ લઈ કુશળતા પ્રાપ્ત કરી હોય તેવા શ્રમિકો વધુ ઈચ્છનીય ગણાય છે . અભણ શ્રમિકોની તુલનામાં શિક્ષિત શ્રમિકો મોટે ભાગે ઓછા સમયમાં કુશળતા હાંસલ કરી વધુ ઉત્પાદક બની શકે છે . શિક્ષણ માત્ર ઉત્પાદકીય શ્રમનું નિર્માણ કરવાનું સાધન નથી . સાક્ષરતા એટલે લખવા - વાંચવાની ક્ષમતા . સાક્ષરતાનું પ્રમાણ જાણવા માટે અન્ય દેશોમાં જે પદ્ધતિ અપનાવવામાં આવી છે તેનાથી ભારતમાં અપનાવવામાં આવેલી પદ્ધતિ થોડી જુદી પડે છે . આંતરરાષ્ટ્રીય સ્તરે ૧૫ વર્ષ કે તેથી વધુ વયની વ્યક્તિઓમાં સાક્ષર વ્યક્તિઓના પ્રમાણને ગણતરીમાં લેવામાં આવે છે . આમ , ૭ વર્ષથી મોટી ઉંમરની વ્યક્તિ ઓછામાં ઓછી કોઈ પણ એક ભાષા લખી - વાંચી શકે તે સાક્ષર ગણાય છે . ૧૯૫૧ની વસ્તીગણતરી મુજબ દેશમાં લગભગ ૧૯ % વસ્તી જ સાક્ષર હતી . ભારતીય બંધારણે રાજ્યને આદેશ આપ્યો છે કે ૬થી ૧૪ વર્ષ સુધીનાં બાળકોને પ્રાથમિક શિક્ષણ મફત અને ફરજિયાત ધોરણે પ્રાપ્ત થવું જોઈએ . ભારતમાં રાષ્ટ્રીય પેદાશના લગભગ ૪ ટકા જેટલી રકમ શિક્ષણ પાછળ દર વર્ષે ખર્ચાય છે . પરંતુ ગરીબી , છોકરીઓના શિક્ષણ પ્રત્યે ઓછો રસ , અપૂરતી સુવિધાઓ વગેરેને કારણે પ્રાથમિક શિક્ષણની સ્થિતિ સંતોષકારક રહી નથી . કેન્દ્રસરકાર અને ખાનગી સંગઠનો દ્વારા પછાત વિસ્તારોમાં ઘણી શાળાઓ શરૂ કરવામાં આવી છે . આમ છતાં ઘણા વિદ્યાર્થીઓ આઠ ધોરણ સુધી ભણીને મજૂરીનાં કામમાં જોડાઈ જાય છે . આને પરિણામે ધોરણ ૧૦ અને ૧૨ પછીના સ્વરોજગાર અને ડિપ્લોમા અભ્યાસક્રમો પણ અસરકારક બની શકતા નથી . ઉચ્ચ શિક્ષણનો તબક્કો માનવશક્તિના વિકાસ માટે મહત્ત્વનો ગણાય છે . ૧૯૫૦ - ૫૧ બાદ ભારતમાં યુનિવર્સિટીઓની સંખ્યામાં ૧૨ , કૉલેજોની સંખ્યામાં ૨૩ અને કૉલેજના પ્રવેશાર્થીઓની સંખ્યામાં ૨૯ ગણો વધારો નોંધાયો છે . જોકે , ભારતમાં ઉચ્ચ શિક્ષણ મેળવનારા મોટા ભાગના વિદ્યાર્થીઓનું વલણ સામાન્ય શિક્ષણ પૂરતું જ સીમિત રહ્યું . લગભગ ૪૦ % વિદ્યાર્થીઓ વિનયન , ૨૨ % વિદ્યાર્થીઓ વાણિજ્ય અને ૧૯ % જેટલા વિદ્યાર્થીઓ વિજ્ઞાન પ્રવાહમાં પ્રવેશ મેળવે છે . તંદુરસ્ત શ્રમિકો દેશના આર્થિક વિકાસ માટેની પૂર્વશરત ગણી શકાય . દેશના લોકોના આરોગ્ય વિશેની ચર્ચામાં લોકોનું સરેરાશ આયુષ્ય એક મહત્ત્વનો માપદંડ ગણાય છે . ૧૯૫૧માં ભારતના લોકોનું સરેરાશ આયુષ્ય ૩૨ વર્ષ જેટલું હતું . આઝાદી પછી અનાજ , પોષણક્ષમ આહાર અને આરોગ્ય અંગેના સક્રિય પ્રયાસોને કારણે ૨૦૦૧માં સરેરાશ અપેક્ષિત આયુષ્ય ૬૩ વર્ષ સુધી પહોંચી શક્યું છે . જેમાં સ્ત્રીઓના સરેરાશ આયુષ્યમાં થયેલો સુધારો ધ્યાનાકર્ષક છે . પુરુષોનું સરેરાશ આયુષ્ય ૬૨.૩ વર્ષનું રહ્યું છે . આઝાદી પછીનાં વર્ષોમાં મૃત્યુદરને પણ ૪૫થી ઘટાડીને ૯ સુધી લાવી શક્યા છીએ . તંદુરસ્ત સમાજની શરૂઆત તંદુરસ્ત બાળકથી જ થઈ શકે . મોટા ભાગની ભારતીય સ્ત્રીઓ અપોષણક્ષમ આહારને કારણે લોહીની ઊણપથી પીડાય છે . આવી માતાઓ તંદુરસ્ત બાળકને જન્મ કેવી રીતે આપી શકે ? સ્વાસ્થ્ય સુરક્ષા પ્રણાલી અંતર્ગત વ્યક્તિનું સ્વાસ્થ્ય સારું રહે તે માટેની સુવિધાઓ પ્રાપ્ય બને તેટલું જ પૂરતું નથી . ભારતમાં વીસમી સદીના અંત સુધીમાં ૩૦૦૦ કૉમ્યુનિટી હેલ્થ સેન્ટર , ૨૪,૦૦૦ પ્રાથમિક આરોગ્યકેન્દ્રો અને ૧,૪૦,૦૦૦ જેટલાં પેટાસ્વાસ્થ્યકેન્દ્રો કાર્યરત હતાં . પરંતુ આ બધાં કેન્દ્રોની સંખ્યા વધવાને બદલે તેની કામગીરી અસરકારક અને ફળદાયી બની રહે તોજ આરોગ્યની સ્થિતિ સુધારી શકાય તેમ છે . આરોગ્ય અને દેશના આર્થિક વિકાસ વચ્ચે પણ ખાસ સંબંધ છે . જે કામદાર નીરોગી અને સ્વસ્થ હોય તે વધારે ઉત્પાદન કરી શકે છે . વિકાસમાન દેશોમાં આરોગ્ય સુધરવાથી બચત વધે છે . જીવનની બે અગ્રિમ જરૂરિયાતો ખોરાક અને વસ્ત્ર પૂર્ણ થાય ત્યારપછી માનવી પોતાના રક્ષણ અને સલામતી માટે યોગ્ય રહેઠાણની શોધ કરે છે . ભારતની વધતી વસ્તીના સંદર્ભમાં આજે પણ રહેઠાણ યોગ્ય મકાનોની ભારે અછત પ્રવર્તે છે . ૧૯૬૧માં કુલ ૫૫ લાખ મકાનોની અછત હતી . સામાજિક આંતરમાળખા વિશેની ચર્ચામાંથી ફલિત થાય છે કે છેલ્લાં પચાસેક વર્ષોમાં શિક્ષણ , આરોગ્ય અને રહેઠાણની સગવડોમાં વૃદ્ધિ થઈ છે . કેન્દ્ર અને રાજ્ય સરકારના પ્રયાસોને લીધે પ્રાથમિક શિક્ષણને વ્યાપક બનાવી શકાયું છે . માનવવિકાસના આંકને ઊંચો લઈ જવા માટે સામાજિક આંતરમાળખાને હજી પણ વધુ મજબૂત અને સક્ષમ બનાવવું પડે તેમ છે . બજારતંત્રમાં સ્પર્ધાનું તત્ત્વ અનોખી કામગીરી બજાવે છે . હરીફાઈયુક્ત બજારમાં મહત્તમ નફો મેળવવા કાર્યક્ષમતા ઊંચે લઈ જવી પડે છે . આ પ્રક્રિયા નવપ્રવર્તનો કે નવીનીકરણને જન્મ આપે છે . આમ , બજારતંત્રમાં સર્જાયેલાં સંશોધનોને લીધે આર્થિક વિકાસ થવા પામ્યો એમ કહેવું વધુ ઉચિત છે . આયોજન એટલે કેટલાક ઉદ્દેશો નક્કી કરવા અને તે સિદ્ધ કરવા માટેના કાર્યક્રમો તૈયાર કરવા . આ કાર્યક્રમોનો કોણ કેવી રીતે અમલ કરશે તે પણ સ્પષ્ટ કરવામાં આવે છે . ૧૯૫૦માં ભારતમાં આયોજનપંચની રચના થઈ . આ હકીકતમાંથી એમ સમજાય છે કે , દેશમાં આર્થિક વિકાસ માટે આયોજન અનિવાર્ય છે એવો મત આઝાદી પહેલાં દ્રઢ થઈ ચૂક્યો હતો . ૧૯૫૦માં ભારતે સાર્વભૌમત્વ પ્રાપ્ત કરી ૧૯૫૧માં પ્રથમ પંચવર્ષીય યોજનાની શરૂઆત કરી . લોકશાહી માળખામાં રહીને કેન્દ્ર દ્વારા સંચાલિત આયોજનનો માર્ગ ભારતે અપનાવ્યો છે . જેમાં રાજ્યોએ કેન્દ્ર સરકારનાં માર્ગદર્શન અને આદેશને અનુસરીને નિશ્ચિત વિકાસ કાર્યક્રમોનો અમલ તેમજ તેની પર નિયમન અને નિયંત્રણ રાખવાના હોય છે . મૂડીવાદ અને સામ્યવાદી અર્થવ્યવસ્થાની કેટલીક ખામીઓને લીધે મિશ્ર અર્થતંત્રની વ્યવસ્થા ભારતે સ્વીકારી . મૂડીવાદી અર્થતંત્ર બજારતંત્રમાં આવક અને સંપત્તિની વહેંચણી અસમાન રીતે થવા પામે છે . ક્યારેક દેશમાં બેકારી સર્જાય અને ભાવો ઘટી જાય તેવી પરિસ્થિતિ સર્જાય છે તો ક્યારેક ભાવો ખૂબ વધી જાય છે . બીજા વિશ્વયુદ્ધ સુધી સમગ્રપણે મૂડીવાદી દેશોમાં આર્થિક વિકાસ ધીમો રહેવા પામ્યો હતો . તેની સરખામણીમાં સામ્યવાદી રશિયાએ ઝડપી વિકાસ સિદ્ધ કર્યો હતો . બજારતંત્રમાં ઉત્પાદકો વચ્ચે હરીફાઈ થતી હોય છે . આ પ્રકારની મર્યાદાઓ બજારતંત્રમાં રહેવા પામે છે . ભારતમાં ખેતી , વપરાશી અને અર્ધઉત્પાદિત વસ્તુઓ ઉત્પન્ન કરતા ઉદ્યોગો , છૂટક તેમજ જથ્થાબંધ વેપાર , ચીજવસ્તુઓ અને તેની હેરફેર માટે માર્ગ - પરિવહન , તબીબી સારવાર વગેરે વિશાળ આર્થિક પ્રવૃત્તિઓવાળાં ક્ષેત્રો ખાનગી માલિકી હેઠળ બજારતંત્ર પર આધારિત છે . સરકાર દ્વારા ચલાવવામાં આવતી આર્થિક પ્રવૃત્તિઓને જાહેર ક્ષેત્ર કહેવામાં આવે છે . કેન્દ્ર , રાજ્ય અને સ્થાનિક એમ ત્રણ સ્તરે સરકાર આવી પ્રવૃત્તિઓ હાથ ધરે છે . ભારતમાં ૧૯૫૧થી પંચવર્ષીય યોજનાઓ અમલમાં આવી છે . આજ સુધીમાં નવ પંચવર્ષીય યોજનાઓ અને વાર્ષિક યોજનાઓ પૂરી કરવામાં આવી છે . ૧૯૯૧ અગાઉ જાહેર ક્ષેત્રનો ખૂબ વિકાસ થયો છે . ખાનગી ક્ષેત્રો પર અનેકવિધ નિયંત્રણો રહેવા પામ્યાં છે . દા.ત. ૧૯૫૧ના ઔદ્યોગિક ધારા હેઠળ નવું ઔદ્યોગિક એકમ શરૂ કરવા , એકમનું સ્થળ બદલવા માટે સરકાર પાસે પરવાનો લેવો પડે , તેમ હતું . તેવી જ રીતે આર્થિક સત્તાનું કેન્દ્રીકરણ અટકાવવા મોટાં ઔદ્યોગિક ગૃહો પર કેટલાંક નિયંત્રણો હતાં . સરકારે ભારે ચાવીરૂપ ઉદ્યોગો પોતાને હસ્તક રાખ્યા . એકંદરે મોટા ભાગની આર્થિક પ્રવૃત્તિઓ ખાનગી ક્ષેત્ર માટે મુક્ત હોવા છતાં તેના પર પરોક્ષ રીતે સરકારનો અંકુશ રહેવા પામ્યો છે . ભારતમાં લોકશાહીના માળખામાં રહીને શક્ય તેટલી ઝડપથી આર્થિક વિકાસ સિદ્ધ કરવાનો ઉદ્દેશ પ્રથમ સ્થાને રહ્યો છે . શરૂઆતની પંચવર્ષીય યોજનાઓમાં રાષ્ટ્રીય આવકમાં પ્રતિવર્ષ પાંચથી છ ટકાના દરે વધારો કરવાનું લક્ષ્ય રાખવામાં આવ્યું હતું . ભારતમાં આયોજિત આર્થિક વિકાસનો એક ઉદ્દેશ આત્મનિર્ભરતાનો છે . આત્મનિર્ભરતા અને સ્વાવલંબન અલગ છે . સ્વાવલંબન એટલે દેશની એવી સ્થિતિ કે જેમાં તે જરૂરી તમામ વસ્તુઓ અને સેવાઓનું એવું અને એટલું ઉત્પાદન કરે છે કે તેને તે માટે અન્ય દેશ પર આધાર રાખવો પડતો નથી . આમ સ્વાવલંબનમાં આયાતો હોતી નથી . આવું અર્થતંત્ર આજે શક્ય પણ નથી અને લાભદાયી પણ નથી . ભારત ઉપલબ્ધ સાધનોમાં ખૂટતાં સાધનો વિદેશથી પ્રાપ્ત કરવા ઈચ્છે છે . ઉપરાંત અન્યત્ર વિકાસ પામેલી ટેકનોલોજીનો લાભ લેવા માટે પણ તત્પર છે . આમ , સારી એવી આયાતો કરવી પડે અને તે માટે જરૂરી નિકાસકમાણી પણ ઊભી કરવી પડે . અનાજ અને અન્ય ખેતપેદાશો માટે આપણે હવે પરાવલંબી નથી . પાયાના ભારે ઉદ્યોગોમાં આપણે સારું એવું રોકાણ કર્યું હોવાથી આપણે આધુનિક ઈલેક્ટ્રૉનિક વસ્તુઓની વિશાળ શ્રેણી ઉત્પન્ન કરીએ છીએ . બેરોજગારી અને અલ્પ રોજગારી ભારતમાં ગરીબીનાં અગત્યનાં કારણો છે . દેશમાં રાષ્ટ્રીય આવકમાં વધારો થાય એનો અર્થ એવો છે કે રાષ્ટ્રમાં થતા ઉત્પાદનમાં વધારો થાય . આ ઉત્પાદન વધારવા માટે ઉત્પાદનનાં અન્ય સાધનોની સાથે શ્રમિકોને પણ રોજગારી પ્રાપ્ત થશે . દુનિયાના અન્ય દેશોની જેમ ભારતમાં આવક અને સંપત્તિની વહેંચણી અસમાન રીતે થયેલ છે . ભારતના આયોજનનો એક મહત્ત્વનો ઉદ્દેશ આર્થિક અસમાનતા ઘટાડવાનો રહ્યો છે . અસમાનતાનું બીજું પાસું પ્રાદેશિક અસમાનતા તરીકે ઓળખાય છે . દેશમાં કેટલાંક રાજ્યો પ્રમાણમાં વધુ વિકસેલાં છે . એની સરખામણીમાં અન્ય કેટલાંક રાજ્યો ઓછાં વિકસેલાં છે . એક દ્રષ્ટિએ ગરીબી ઘટાડવાનો ઉદ્દેશ બેરોજગારી અને અસમાનતા ઘટાડવાના ઉદ્દેશમાં સમાઈ જાય છે . આમ છતાં , તેનો એક અલગ ઉદ્દેશ તરીકે ઉલ્લેખ પાંચમી યોજનામાં ( ૧૯૭૪થી ૧૯૭૯ ) કરવામાં આવ્યો . ૧૯૫૦ પછી બે દાયકાઓ દરમિયાન દેશમાં જે વિકાસ સધાયો તેનો લાભ ગરીબોને મળ્યો નથી . તેના સંદર્ભમાં દેશમાં ગરીબીનું પ્રમાણ કેટલું છે તેનું માપ કેટલાક અર્થશાસ્ત્રીઓએ પોતાની રીતે કાઢ્યું . આ બધાની અસર નીચે ગરીબીનો પ્રશ્ન આયોજનમાં કેન્દ્રસ્થાને મૂકાયો . વ્યૂહ કે વ્યૂહરચના શબ્દો યુદ્ધ અને સૈન્ય સંકળાયેલા છે . આર્થિક , સામાજિક , રાજકીય તમામ ક્ષેત્રે મુખ્ય ધ્યેયો સમયસર સિદ્ધ કરવા વ્યૂહરચના ગોઠવવાની વાત મોખરે હોય છે . આર્થિક આયોજનના મુખ્ય ઉદ્દેશો ઝડપથી સિદ્ધ કરવા કયા અને કેવા ઉપાયો યોજવા તે અંગેની વિચારણાના ફળસ્વરૂપે પ્રયાસોની જે હારમાળા ઉદ્દભવે તેને આયોજનની વ્યૂહરચના કહેવામાં આવે છે . દેશને ઉપલબ્ધ સમય , શક્તિ , સાધનો અને તેમાં આવનારાં ભાવિ પરિવર્તનોને ધ્યાનમાં રાખી આયોજનની વ્યૂહરચના ગોઠવવાની હોય છે . જાહેર ક્ષેત્રને વિકાસ અને વિસ્તાર ખાનગી ક્ષેત્રની અશ્રદ્ધામાંથી સર્જાયો . વળી , આવક અને સંપત્તિની અસમાનતા તીવ્ર બને તેવું આર્થિક સત્તાનું કેન્દ્રીકરણ ન થાય તે માટે પણ જાહેર વિભાગ વિકસે તે ઈચ્છનીય ગણાય . ભારે મૂડીરોકાણને લીધે લોકોની આવકમાં વધારો થવાને લીધે વપરાશી વસ્તુઓની માંગ વધે છે . લાંબા સમય સુધી આવી યંત્રસામગ્રી માટે વિદેશો પરનું અવલંબન ન પોષાય . સરંક્ષણ - શસ્ત્રસરંજામની દ્રષ્ટિએ પણ ભારે ઉદ્યોગો દેશમાં જ સ્થપાય અને વિકસે તે ઈચ્છનીય ગણાય . આ બધું દ્રષ્ટિ સમક્ષ રાખી ભારે પાયાના ઉદ્યોગો તરફી વ્યૂહરચના અમલમાં મૂકાઈ . આયાત થતી ઔદ્યોગિક ચીજોનું દેશમાં ઉત્પાદન હાથ ધરીને ઔદ્યોગિક વિકાસ સાધવાની નીતિને આયાત - અવેજીકરણની નીતિ કહેવામાં આવે છે . ભારતમાં આયાત - અવેજીકરણની નીતિ અપનાવવામાં આવે તેની પાછળ એવો મત રહેલો હતો કે દેશની નિકાસોમાં ઝડપી વધારો થઈ શકે તેમ નથી . વળી દેશમાં વિદેશી ચલણની તંગી રહેતી હોવાથી આયાતો ઘટાડવાનું આપણા માટે અનિવાર્ય બન્યું હતું . ભારતમાં વિવિધ ઉદ્દેશોને નજર સમક્ષ રાખીને નાના પાયાના તથા ગૃહઉદ્યોગોને પ્રોત્સાહન આપવાની નીતિ અપનાવવામાં આવી હતી . પાયાના ભારે ઉદ્યોગોમાંથી જે ઉત્પાદન બહાર પડે તેનાથી લોકોની વપરાશની જરૂરિયાત સંતોષાય નહિ . એ સંતોષવા માટે નાના પાયાના અને ગૃહઉદ્યોગોની પેદાશો ઉપયોગી નીવડશે એવી ધારણા હતી . નાના પાયાના ઉદ્યોગોનો વિકાસ આયોજનના અન્ય ઉદ્દેશો પાર પાડવાની દ્રષ્ટિએ પણ ઉપયોગી જણાતો હતો . તેનાથી રોજગારીની તકો વધે . વળી , આર્થિક અસમાનતામાં મોટો વધારો ન થાય અને આર્થિક સત્તાનું કેન્દ્રીકરણ ન થાય , એ પણ એના લાભ હતા . આવા ઉદ્યોગો ગ્રામવિસ્તારમાં સ્થાપી શકાશે . હરિયાળી ક્રાન્તિના પ્રસાર માટે રાસાયણિક ખાતરોને સબસીડી આપવાની તથા ઘઉં અને ચોખા માટે પ્રોત્સાહક ભાવો આપવાની નીતિ અપનાવી છે . વીસમી સદીના પૂર્વાર્ધમાં દેશમાં માથાદીઠ આવક વધી નહોતી . તેની સરખામણીમાં વીસમી સદીના ઉત્તરાર્ધમાં માથાદીઠ આવકમાં વધારો થવા પામ્યો છે . ૧૯૯૩ - ૯૪ના ભાવોએ ગણતાં ૧૯૫૦ - ૫૧થી ૧૯૮૦ - ૮૧ દરમિયાન ભારતમાં રાષ્ટ્રીય આવક વાર્ષિક સરેરાશ ૩.૪ ટકાના દરે વધી હતી . રાષ્ટ્રીય આવકવૃદ્ધિ દર કરતાં માથાદીઠ આવકવૃદ્ધિ દર નીચો હોવાનું કારણ વાર્ષિક સરેરાશ ૨ ટકાની ઉપરનો વસ્તીવૃદ્ધિ દર ભારતમાં રહેવા પામ્યો તે ગણાવી શકાય . ભારત કૃષિપ્રધાન દેશ રહ્યો છે . આયોજનકાળ દરમિયાન આ બંને બાબતોમાં તેણે નોંધપાત્ર સિદ્ધિ હાંસલ કરી છે . કુલ આંતરિક ઉત્પાદનના ( GDP ) ૨૫ % કૃષિક્ષેત્રમાંથી પ્રાપ્ત થાય છે . ખેતીમાં સુધરેલાં બિયારણો , રાસાયણિક ખાતરો , જંતુનાશક દવાઓનો ઉપયોગ વધ્યો છે . ૧૯૫૦ - ૫૧થી ૧૯૬૫ - ૬૬નાં પંદર વર્ષ દરમિયાન ઔદ્યોગિક ઉત્પાદકવૃદ્ધિ દર ૭.૬૬ % જેટલો ઊંચો રહેવા પામ્યો તે ધ્યાનાકર્ષક બાબત ગણાય . ત્યારપછી ૧૯૬૫ - ૬૬થી ૧૯૮૦ સુધીનાં બીજાં પંદર વર્ષ દરમિયાન ઔદ્યોગિક ઉત્પાદનવૃદ્ધિ દર ૪ ટકાની આસપાસ રહેવા પામ્યો . આને ઔદ્યોગિક સ્થગિતતાનો સમય કહેવામાં આવે છે . ૧૯૮૦ પછીનાં વર્ષોમાં એકંદરે ઔદ્યોગિક ઉત્પાદનવૃદ્ધિનો દર એકંદરે ૬ ટકાથી વધુ રહેવા પામ્યો છે . ૧૯૯૧ પછીનાં વર્ષોમાં ઔદ્યોગિક ઉત્પાદનવૃદ્ધિના દરમાં મોટી વધઘટ જોવા મળી છે . જોકે તાજેતરના દાયકાનાં આર્થિક પરિવર્તનોએ ભારતની ભાવિ આર્થિક પ્રગતિ માટે આશાસ્પદ વાતાવરણ સર્જ્યુ છે . ભારતમાં આયોજનકાળ દરમિયાન શરૂઆતના ત્રણ દાયકા દરમિયાન આર્થિક વિકાસદર પાંચ ટકાના લક્ષ્યાંકની સામે સાડાત્રણ ટકાનો રહેવા પામ્યો . ભારતમાં સિદ્ધ થયેલ વિકાસદર ઘણો નીચો ગણાય . ગરીબી અને બેકારી દૂર કરવાં હોય તો સાત - આઠ ટકાનો વૃદ્ધિદર ઈચ્છનીય જ નહિ , આવશ્યક છે . આર્થિક વિકાસ આખરે તો માનવવિકાસમાં જ પરિણમે . લોકોનાં જીવનની ગુણવત્તા સુધરે તો જ આયોજિત આર્થિક વિકાસના પ્રયાસો ફળીભૂત થયા ગણાય . વિશ્વવિકાસ અહેવાલ ૨૦૦૪ પ્રમાણે ૨૦૦૨ની સાલમાં ભારતની માથાદીઠ આવક ૪૮૭ અમેરિકન ડોલર હતી . બિનકાર્યક્ષમ જાહેર સાહસો ચલાવવા અંદાજપત્રીય નાણાકીય ટેકો પૂરો પાડવા સરકારની રાજકોષીય ખાધ વધી છે . ટૂંકમાં , જાહેર વિભાગનાં સાહસો ભારતીય અર્થતંત્રને મોટો ધક્કો આપવામાં નિષ્ફળ ગયાં છે . બધી પંચવર્ષીય યોજનાઓમાં એક ઉદ્દેશ ભાવસ્થિરતાનો રહ્યો હોવા છતાં અમુક વર્ષો બાદ કરતાં સમગ્ર આયોજનકાળ દરમિયાન ભાવો સતત વધતા ગયા છે . દરેક યોજનાના અંતે જથ્થાબંધ ભાવમાં વધારો થવા પામ્યો છે . એકંદરે આયોજનકાળ દરમિયાન ફુગાવાનો દર છથી સાત ટકા રહેવા પામ્યો છે . દરેક યોજનાને અંતે વધુ ને વધુ લોકો બેકાર માલૂમ પડ્યા છે . દા.ત. રોજગારવૃદ્ધિ દર છેલ્લા બે દાયકામાં સરેરાશ વાર્ષિક બે ટકાની આસપાસ રહેવા પામ્યો છે . આમ , બેરોજગારીનો પ્રશ્ન વિકટ બનતો જાય છે . શિક્ષિતોની બેરોજગારીનો પ્રશ્ન વધુ ગંભીર પડકારરૂપ છે . સરકારે ગ્રામબેકારી દૂર કરવા અનેકવિધ યોજનાઓ અને કાર્યક્રમો જુદાં જુદાં નામે અમલમાં મૂકવાં પડ્યાં છે . ઉદારીકરણ એટલે લોકોના આર્થિક વ્યવહારોમાં સરકાર દ્વારા અંકુશો , નિયંત્રણો અને અન્ય માર્ગોએ જે હસ્તક્ષેપ કરવામાં આવતો હોય તેમાં ઘટાડો કરવામાં આવે . આમ , ભારતમાં અંકુશો અને નિયંત્રણો ક્રમશ: ઘટે અને બજારતંત્ર દ્વારા આર્થિક નિર્ણયો લેવાય તેવી વ્યવસ્થાને ઉદારીકરણ કહેવામાં આવ્યું છે . જાહેરક્ષેત્ર માટે જે ૧૮ ઉદ્યોગો અનામત રખાયા હતા તે ઘટીને માત્ર ત્રણ થઈ ગયા . સંરક્ષણ , શસ્ત્રસામગ્રી , ઍરક્રાફ્ટ અને યુદ્ધજહાજો , અણુશક્તિ ઉપાર્જન અને રેલવે પરિવહન એટલાં જ ક્ષેત્રો હવે જાહેર વિભાગ પાસે રહ્યાં . ખાનગીકરણ એટલે ઔદ્યોગિક એકમની માલિકીનું હસ્તાંતરણ . ઉદ્યોગો ઉપરાંત સેવાઓના ક્ષેત્રે પણ આવું થઈ શકે . ખાનગી એકમોના પ્રવેશથી સ્પર્ધાનું તત્ત્વ ઉમેરાશે જેને લીધે ઉત્પાદકતા અને કાર્યક્ષમતા સુધરશે . ૧૯૯૧ની ઔદ્યોગિક નીતિ દ્વારા ભારત સરકારે માત્ર ત્રણ ક્ષેત્રો જ જાહેર વિભાગ માટે આરક્ષિત કર્યા છે . ભારતમાં ખાનગીકરણ કયા હેતુસર કરવામાં આવ્યું ? ખાનગીકરણનો પ્રમુખ ઉદ્દેશ જાહેર વિભાગના એકમની કાર્યક્ષમતા સુધારવાનો છે . ખાનગીકરણનો બીજો ઉદ્દેશ જાહેર સાહસોએ સર્જેલાં દેવાં અને વ્યાજની ચૂકવણીના નાણાકીય બોજામાંથી મુક્ત થવાનો છે . ખાનગીકરણનો ત્રીજો ઉદ્દેશ અર્થતંત્ર માટે જરૂરી નાણાકીય સાધનો પ્રાપ્ત કરવાનો છે . દુનિયાના ઘણા દેશોમાં આર્થિક સુધારાના એક મુખ્ય ઘટક તરીકે ખાનગીકરણ રહેવા પામ્યું છે . શરૂઆતમાં ભારત સરકારે કેટલાંક જાહેર સાહસોના થોડાક શેરો વેચીને વહીવટ પોતાના હસ્તક રાખ્યો . આને મૂડી વિનિવેશ ( Disinvestment ) તરીકે ઓળખવામાં આવે છે . અહીં મુખ્ય પ્રેરકબળ અંદાજપત્ર માટે ઊપજ એકત્રિત કરવાનું હતું . સાથે એવી પણ અપેક્ષા હતી કે ખાનગી શેરધારકો આવાં સાહસોમાં વેપારલક્ષી અભિગમ વધારશે . આ નીતિને મર્યાદિત સફળતા પ્રાપ્ત થઈ છે . અંદાજપત્રીય લક્ષ્યાંક કરતાં ઓછી ઊપજ આવા મૂડી વિનિવેશથી પ્રાપ્ત થઈ છે . એપ્રિલ ૧૯૯૧થી સપ્ટેમ્બર ૨૦૦૨ સુધીમાં રૂપિયા ૭૮,૩૦૦ કરોડ મૂડી વિનિવેશ દ્વારા મેળવવાનો લક્ષ્યાંક હતો . એટલેકે લક્ષ્યાંકના ૩૭.૬ % જેટલી ઊપજ પ્રાપ્ત કરી શકાઈ છે . વૈશ્વિકીકરણ પણ આર્થિક સુધારાનું એક અગત્યનું ઘટક ગણાય છે . વૈશ્વિકીકરણ એટલે દેશના અર્થતંત્રને વિશ્વનાં અર્થતંત્રો સાથે વધુ ને વધુ પ્રમાણમાં સાંકળવાની પ્રક્રિયા . જુદાં જુદાં રાષ્ટ્રો વચ્ચે શ્રમની મુક્ત હેરફેરને માન્ય કરવી વગેરેનો સમાવેશ થાય છે . વિકિસત દેશોએ વૈશ્વિકીકરણની છેલ્લી વાત શ્રમની મુક્ત હેરફેરને સર્વસંમતિ આપી નથી . ભારતમાં વૈશ્વિકીકરણનો અમલ વિવિધ ક્ષેત્રોમાં કરવામાં આવ્યો છે . આર્થિક સુધારા પહેલાં ઊંચી જકાતો અને આયાત - નિયંત્રણોવાળી વેપારનીતિ હતી . દા.ત. ઔદ્યોગિક વપરાશી વસ્તુઓની આયાતો પર સંપૂર્ણ પ્રતિબંધ હતો . મૂડી સ્વરૂપની વસ્તુઓ , કાચો માલ , અર્ધઉત્પાદિત વસ્તુઓ અને કેટલીક અન્ય આયાતો અમુક અંશે માન્ય રખાતી હતી . વૈશ્વિકીકરણની દિશામાં થયેલા સુધારાએ બે કામ કર્યા . એક તો આયાત - પરવાના રદ કર્યા અને બીજું આયાત - જકાતોમાં ઘટાડો કર્યો . હુંડિયામણનો દર મુક્ત થવાથી દેશની નિકાસોને પ્રોત્સાહન સાંપડ્યું છે . અન્ય વિકસતા દેશો કરતાં ભારતમાં જકાતના દર ઊંચા છે . આપણા દેશમાં ઉત્પાદન પ્રવૃત્તિ માટે વિદેશી કંપનીઓ દ્વારા જે મૂડીરોકાણ કરવામાં આવે તેને પ્રત્યક્ષ વિદેશી મૂડીરોકાણ કહેવામાં આવે છે . આવું મૂડીરોકાણ , વિદેશી કંપની આપણા દેશની કોઈ કંપનીની ભાગીદારીમાં પણ કરી શકે . પ્રત્યક્ષ વિદેશી રોકાણમાં મૂકેલી ઉદાર છૂટછાટો વૈશ્વિકીકરણનો બીજો અગત્યનો ભાગ ગણાય . તેના લીધે ભારતમાં વિદેશી મૂડીરોકાણ વધશે , ટેકનોલોજી સુધરશે . આર્થિક સુધારાઓ પછી દેશમાં થતાં પ્રત્યક્ષ વિદેશી મૂડીરોકાણમાં વધારો થવા પામ્યો છે . દા.ત. ૧૯૮૧થી ૮૮નાં આઠ વર્ષોમાં દેશમાં કુલ ૭૧ કરોડ ડૉલરનાં પ્રત્યક્ષ વિદેશી મૂડીરોકાણો થયાં હતાં . તેની તુલનામાં ૧૯૯૧ - ૯૮નાં આઠ વર્ષોમાં કુલ ૧૨૬૫ કરોડ ડૉલરનાં પ્રત્યક્ષ વિદેશી મૂડીરોકાણો થવા પામ્યાં હતાં . ભારતમાં નિકાસવસ્તુઓ પ્રમાણમાં ઊંચા ઉત્પાદનખર્ચે ઉત્પન્ન થાય છે . શ્રમબજારમાં અપરિવર્તનશીલતા એ ભારતની નિકાસસ્પર્ધાશક્તિ અને ઉત્પાદકતા ઘટાડનાર બીજું પરિબળ ગણાય . વૈશ્વિકીકરણની દિશામાં વિનિમયદરમાં થયેલા ફેરફારે કૃષિપેદાશોના ભાવમાં એવાં પરિવર્તનો કર્યાં કે જેથી તેની નિકાસો વધી છે . વિશ્વનિકાસોમાં કૃષિનિકાસોનો ફાળો ૧૯૯૦માં ૧.૧ % હતો . આર્થિક સુધારા પછી ગરીબી પણ નોંધપાત્ર રીતે ઘટી છે . ૧૯મી સદી સુધી ભારત તે જમાના પ્રમાણે ઔદ્યોગિક વસ્તુઓ ઉત્પન્ન કરનાર એક ઔદ્યોગિક દેશ હતો . સત્તરમી અને અઢારમી સદી દરમિયાન ભારત સુતરાઉ કાપડ , કાચુ રેશમ , તાડપત્રી અને ગળી જેવી ઔદ્યોગિક પેદાશોની નિકાસો કરતો હતો . ભારતની આયાતોમાં મુખ્યત્વે પ્રાથમિક કે અર્ધઉત્પાદિત વસ્તુઓ હતી . તે સમયના ભારતમાં સાહસિક અને સમૃદ્ધ નિયોજકો તથા વેપારીઓનો વર્ગ હતો . ઈ.સ. ૧૭૫૦થી ૧૮૩૦ દરમિયાન એક તરફ બ્રિટનમાં ઔદ્યોગિક ક્રાંતિ થઈ . બ્રિટનમાં ઔદ્યોગિક ક્રાંતિના ફળ સ્વરૂપે વિવિધ ઉદ્યોગોની ઉન્નતિ થઈ . એનો અર્થ એવો થતો હતો કે ભારતના પરંપરાગત ઉદ્યોગો , કારખાના ઉદ્યોગોની હરીફાઈ સામે ટકી શક્યા નહોતા . ૧૮૫૦ પછી ભારતમાં આધુનિક ઉદ્યોગોનો આરંભ થયો હતો . આ ઉદ્યોગોમાં ખાંડનાં કારખાનાં , ચોખાની મિલો , સુતરાઉ કાપડ અને શણની મિલો અને ચાના બગીચાઓનો સમાવેશ થતો હતો . સુતરાઉ કાપડ અને શણનું કાપડ બનાવતી મિલો એ બે મોટા આધુનિક ઉદ્યોગો હતા . આમાં શણનો ઉદ્યોગ ઈંગ્લેન્ડની મૂડીથી સ્થપાયો હતો . પરંતુ સુતરાઉ કાપડનો ઉદ્યોગ દેશની જ મૂડીથી અને દેશના જ સાહસિકો દ્વારા સ્થપાયો હતો અને વિકસ્યો હતો . સુતરાઉ કાપડનો ઉદ્યોગ ૧૮૫૦ પછી શરૂ થયો હતો , પરંતુ ચાર દશકામાં તે દુનિયાનો એક મોટો ઉદ્યોગ બનવા પામ્યો હતો . બીજું વિશ્વયુદ્ધ પૂરું થયું ત્યારે ભારતના ઉદ્યોગીકરણને લગભગ ૧૦૦ વર્ષ પૂરાં થવા આવ્યાં હતાં . આ ૧૦૦ વર્ષના ગાળામાં દેશમાં અનેક ઉદ્યોગો સ્થપાયા હતા અને વિકસ્યા હતા . અન્ય ઔદ્યોગિક દેશોની તુલનામાં ભારતનો ઉદ્યોગવિભાગ ઠીક ઠીક મોટો હતો . ૧૯૪૭માં દેશમાં પ્રાપ્ત કુલ રોજગારીમાં ઉદ્યોગોનો હિસ્સો બે ટકાથી ઓછો હતો અને રાષ્ટ્રીય આવકમાં તેમનો હિસ્સો ૮ % જેટલો હતો . ઔદ્યોગિક વિકાસ પહેલાં દુનિયાના બધા જ દેશોમાં આવક અને રોજગારીના દૃષ્ટિબિંદુથી ખેતીનું ક્ષેત્ર પ્રાધાન્ય ભોગવતું હોય છે . આજના વિકસિત દેશોમાં પણ એક કાળે ખેતીમાં રોકાયેલા લોકોનું પ્રમાણ ૬૦ % કે તેથી વધારે હતું . ભારતમાં ઔદ્યોગિક વિકાસ થયેલો ન હોવાથી ખેતીના ક્ષેત્રે રોકાયેલા લોકોનું પ્રમાણ લગભગ ૭૦ % જેટલું હતું . રાષ્ટ્રીય ઉત્પાદનમાં ખેતીનો હિસ્સો ૧૯૨૫થી ૧૯૨૯ના ગાળામાં ૫૭ % હોવાનો અંદાજ છે . ૧૯૪૫-૪૬માં સરકારના અંદાજ પ્રમાણે તે ૫૫ % હતો . ભારતમાં અંગ્રેજોના શાસન દરમિયાન રેલવેનો વિકાસ મોટા પ્રમાણમાં થયો હતો . ભારતમાં રેલવેનો વિકાસ થાય તે માટે બ્રિટિશ સરકારે સક્રિય નીતિ અપનાવી હતી . ભારતમાં રેલવેનો આરંભ ૧૮૫૩માં થયો . ૧૮૯૦માં દેશમાં ૨૫,૪૯૫ કિલોમીટરની રેલલાઈન હતી . ભારતમાં રેલવેની સ્થાપના અને વિકાસની અર્થતંત્ર પર વ્યાપક અને ઊંડી અસરો પડી હતી . પરિવહનખર્ચ ઘટવાથી દેશના વિદેશવેપારમાં વધારો થયો હતો . તેની સાથે દેશના આંતરિક વેપારમાં પણ વધારો થયો હતો . તેની સાથે દેશના ઉદ્યોગો અને ખેતીને પણ મોટો લાભ થયો હતો . રેલવેમાં મોટા પ્રમાણમાં રોજગારીની તકો સર્જાઈ હતી . ૧૯૪૬-૪૭માં દસ લાખથી અધિક લોકોને રેલવે રોજગારી અપાતી હતી . ભૂમિમાર્ગ - પરિવહન વિકસવા અને વિસ્તરવા પામ્યું . ૧૮૫૫માં જાહેર બાંધકામ ખાતાની રચના કેન્દ્ર તેમજ પ્રાંતીય સરકારોમાં કરવામાં આવી હતી . ૧૯મી સદીના અંતે અંગ્રેજ શાસન હેઠળના ભારતમાં રસ્તાની લંબાઈ ૨,૭૮,૪૨૦ કિલોમીટર થઈ હતી . ૧૯૪૩ સુધીમાં રસ્તાની લંબાઈ વધીને ૪,૪૭,૧૦૫ કિલોમીટર થઈ હતી . ભારતના આર્થિક ઇતિહાસમાં જેમને આધુનિક બેંકો તરીકે ઓળખવામાં આવે છે તેનો આરંભ ઈ.સ. ૧૭૭૦માં થયો હતો . ભારતમાં આધુનિક બેંકોનો વિકાસ અનેક નિષ્ફળતાઓથી ભરેલો છે . એટલેકે બેંકો નિષ્ફળ નીવડી હોત તેવી ઘટનાઓ અનેક વખત બની હતી . આમ છતાં , દેશ આઝાદ થયો ત્યારે દેશમાં બેંકોનો વ્યવસાય સારી રીતે સ્થપાઈ ચૂક્યો હતો . ૧૯૪૬માં દેશમાં સ્વદેશી અને વિદેશી બેંકોની સંખ્યા ૭૦૦થી વધારે હતી . જોકે બેંકોની સેવાઓનો લાભ મુખ્યત્વે મોટાં નગરોને મળતો હતો . દેશમાં આજે કામ કરી રહેલી કેટલીક મોટી બેંકોની સ્થાપના ઓગણીસમી સદી દરમિયાન અને વીસમી સદીની શરૂઆતમાં થઈ હતી . તેમાં આજે સ્ટેટ બેંક ઓફ ઈન્ડિયા તરીકે ઓળખાતી બેંકનો સમાવેશ થાય છે . મધ્યસ્થ બેંક તરીકે ઓળખાતી રિઝર્વ બેંક ઓફ ઈન્ડિયાની સ્થાપના ૧૯૩૫માં થયેલી . એ સ્થપાઈ ત્યારે તે ખાનગી માલિકીની બેંક હતી . જોકે સરકારે તેના પર કેટલાંક નિયંત્રણો મૂક્યાં હતા . ૧૯૪૯માં તેનું રાષ્ટ્રીયકરણ કરવામાં આવેલું . ભારતમાં લોકોની માથાદીઠ આવક ખૂબ જ ઓછી હતી . ૧૯૪૫માં એક અંદાજ પ્રમાણે ભારતની માથાદીઠ આવક રૂ. ૧૮૪ હતી . ભારતનું અર્થતંત્ર અલ્પવિકસિત હતું . તેનો અર્થ એવો પણ થાય છે કે દેશમાં ખેતી સિવાયનાં ક્ષેત્રોનો અલ્પ વિકાસ થયો હતો . તેથી લોકોની વધતી જતી સંખ્યાને જીવનનિર્વાહ માટે ખેતીનાં જ આશ્રય લેવો પડતો હતો . ખેતી મહદંશે વરસાદ પર આધારિત હોવાથી ખેતીમાં ઉત્પાદન અને રોજગારી ખૂબ જ અનિશ્ચિત બની રહે છે . આજે દેશના આર્થિક વિકાસને માનવવિકાસની દૃષ્ટિએ તપાસવામાં આવે છે . લોકોના આરોગ્યને બાળમૃત્યુ દર અને સરેરાશ આયુષ્યના આધારે માપવામાં આવે છે . આ દૃષ્ટિએ તપાસતાં માનવવિકાસ ખૂબ ઓછો થયો હતો . ભારતમાં બાળમૃત્યુનું પ્રમાણ ૧૫૦થી વધારે હતું . દેશમાં સાક્ષરતાનું પ્રમાણ ૧૯૫૧માં ૧૮.૩૩ % હતું . આમ , કોઈ પણ દૃષ્ટિએ તપાસવામાં આવે તો દેશ આઝાદ થયો ત્યારે તે અલ્પવિકસિત અર્થતંત્ર ધરાવતો હતો . ભારતમાં આયોજનકાળ દરમિયાન વસ્તી ઝડપથી વધવા પામી હોવા છતાં ભારત માનવવિકાસની રીતે પ્રગતિ કરી શક્યું છે . ૧૯૫૦ - ૫૧માં ભારતની વસ્તી ૩૬ કરોડ જેટલી હતી . આઝાદી પહેલાં વસ્તીવૃદ્ધિ દર વાર્ષિક ૧ ટકાથી સહેજ વધુ હતો . સામાન્ય રીતે દેશના આર્થિક વિકાસ સાથે દેશની રાષ્ટ્રીય આવક અને માથાદીઠ આવકમાં વધારો થતો હોય છે . ભારતમાં ૧૯૫૦ - ૫૧માં ૧૯૯૩ - ૯૪ની ભાવસપાટીએ ( GDP ) રાષ્ટ્રીય આવક રૂ. ૧,૪૦,૪૯૯ કરોડની હતી . વૃદ્ધિદરની રીતે જોઈએ તો ૧૯૫૦ - ૫૧થી ૧૯૫૯ - ૬૦ દરમિયાન રાષ્ટ્રીય આવકનો વૃદ્ધિદર સરેરાશ વાર્ષિક રૂ. ૩.૫૯ ટકાનો હતો . તેવી જ રીતે ભારતમાં માથાદીઠ આવકમાં પણ એકધારો વધારો થવા પામ્યો છે . ૧૯૫૦ - ૫૧માં ૧૯૯૩ - ૯૪ના ભાવે માથાદીઠ આવક રૂ. ૩૬૮૭ હતી . ૧૯૫૧ પછી ભારતીય અર્થતંત્રમાં કૃષિક્ષેત્રે વિકાસના અનેકવિધ પ્રયાસો થયા છે . દા.ત. અનાજનું ઉત્પાદન ૧૯૫૦ - ૫૧માં ૫.૫ કરોડ ટન જેટલું હતું . તેવી જ રીતે રોકડિયા પાકોમાં તેલીબિયાનું ઉત્પાદન ૧૯૫૦ - ૫૧માં ૬૨ લાખ ટન જેટલું હતું . કૃષિ ઉત્પાદનની વૃદ્ધિની સાતે કૃષિ ઉત્પાદકતામાં પણ ભારતે ગણનાપાત્ર સુધારો હાંસલ કર્યો છે . ૧૯૦૧થી ૧૯૫૦ સુધી ભારતમાં કૃષિ ઉત્પાદકતામાં ખાસ સુધારો થયો નહોતો . આઝાદી પહેલાં અને પછીનાં કેટલાંક વર્ષો ભારતમાં `` અન્ન કટોકટીનાં `` વર્ષો હતાં . અનાજના ભાવો વધતા જતા હતા . ભારતે તે સમયે અનાજની આયાતો કરવી પડી હતી . પરંતુ ૧૯૭૦ પછી દેશમાં અલ્પવૃષ્ટિનાં અમુક વર્ષો હોવા છતાં અનાજની આયાતો કરવી પડી નથી . ૧૯૫૦ પછી ઝડપથી વસ્તીવૃદ્ધિ થઈ હોવા છતાં માથાદીઠ અન્નપ્રાપ્તિ વધી છે . ૧૯૫૦ - ૫૫ દરમિયાન માથાદીઠ રોજિંદી અન્નપ્રાપ્તિ ૪૧૯ ગ્રામની હતી . આયોજનકાળ દરમિયાન ૧૯૬૫ પછી દેશમાં કૃષિક્ષેત્રે જે અનોખી સફળતા પ્રાપ્ત થઈ તેને `` હરિયાળી ક્રાંતિ `` તરીકે ઓળખવામાં આવે છે . કૃષિક્ષેત્રે અમલમાં આવેલી નવી ઉત્પાદન પદ્ધતિ અથવા ટેકનોલોજીએ ટૂંકા ગાળામાં જે મોટી ઉત્પાદનવૃદ્ધિ હાંસલ કરી તે આ હરિયાળી ક્રાંતિનો અર્થ છે . ૧૯૫૦ - ૫૧માં કુલ રાષ્ટ્રીય આવકમાં ( GDP ) તેનો ફાળો ૧૩.૨૯ % જેટલો હતો . ૧૯૫૧ પછી દેશના ઔદ્યોગિક માળખામાં ગણનાપાત્ર પરિવર્તનો સર્જાયાં છે . દેશના ઉદ્યોગોના માળખામાં વપરાશના ઉદ્યોગોનું મહત્વ ઘટવા પામ્યું છે . આવા ઉદ્યોગોમાં આયોજનકાળ દરમિયાન ઉત્પાદન વધવાની સાથે કુલ રાષ્ટ્રીય આવકમાં અને કુલ રોજગારી પૂરી પાડવામાં પણ તેમનો ફાળો વધતો ગયો છે . ભારતમાં આયોજનની સાથે સાથે જાહેર ક્ષેત્રનું મહત્ત્વ પણ ઉત્તરોત્તર વધવા પામ્યું છે . નાના પાયાના ઔદ્યોગિક એકમો ૧૯૭૩ - ૭૪માં ૪.૨૦ લાખ જેટલા હતા . સરકારે આયોજનકાળ દરમિયાન ઔદ્યોગિક વિકાસ માટેનાં હાથ ધરેલાં પ્રત્યક્ષ પગલાંમાં નાણાંકીય સંસ્થાઓની સ્થાપના , જીવનવીમા , નિગમ , જનરલ ઈન્સ્યોરન્સ કંપનીઓ વગેરેની કામગીરી ગણાવી શકાય . અર્થતંત્રમાં થતી અસંખ્ય આર્થિક પ્રવૃત્તિઓના અભ્યાસ માટે તેમને ત્રણ મોટા વિભાગમાં વહેંચવામાં આવે છે . આર્થિક પ્રવૃત્તિઓના આ વર્ગીકરણને અર્થતંત્રના વ્યાવસાયિક માળખા તરીકે ઓળખવામાં આવે છે . આ વિભાગમાં ખેતી , પશુપાલન , પશુસંવર્ધન , મત્સ્ય , જંગલો , મરઘાં - બતકાં ઉછેર વગેરેનો સમાવેશ થાય છે . પ્રાથમિક વિભાગમાં સમાવેશ પામેલાં આ આર્થિક પ્રવૃત્તિઓનાં ક્ષેત્રોની એક વિશિષ્ટતા છે . તેમાં કુદરતી સંપત્તિ અને કુદરતી પરિબળો અગત્યનો ભાગ ભજવે છે . આ વિભાગમાં ( અ ) મોટા પાયાના ઉદ્યોગો તથા ( બ ) નાના પાયાના ઉદ્યોગો જેમને મેન્યુફેક્ચરિંગ તરીકે ઓળખવામાં આવે છે , તેમનો સમાવેશ થાય છે . ઉપરાંત ( ક ) બાંધકામ અને ( ડ ) વીજળી , ગેસ , પાણીપૂરવઠો વગેરે પ્રવૃત્તિઓનો સમાવેશ કરવામાં આવે છે . આ વિભાગમાં થતી આર્થિક પ્રવૃત્તિની લાક્ષણિકતા રહી છે . આ વિભાગમાં અનેકવિધ સમાવેશ થાય છે . આવી સેવાઓમાં વાહનવ્યવહાર કે જેમાં રેલવે , રસ્તા , પાણી અને હવાઈમાર્ગ પરિવહન તેમજ ચીજવસ્તુઓના સંગ્રહની સેવાઓનો સમાવેશ થાય છે . સંદેશાવ્યવહાર જેમાં તાર , ટપાલ , ટેલિફોન , ઈન્ટરનેટ વગેરે સેવાઓનો સમાવેશ થાય છે . વેપાર , વાણિજ્ય , હોટલ - વ્યવસાય વગેરેનો સમાવેશ થાય છે . આ ત્રણે વ્યાપક વિભાગોમાં કેટલા પ્રમાણમાં રોજગારી પ્રાપ્ત થાય છે . વિકાસના બહુ ઊંચા તબક્કે એટલેકે અમેરિકા , ફ્રાંસ , જર્મની જેવા દેશોમાં સિદ્ધ થયો છે . બીજી બાજુ ઉદ્યોગોની તુલનામાં સેવાવિભાગનો હિસ્સો રાષ્ટ્રીય આવક તેમજ રોજગારીમાં વધેલો માલૂમ પડે છે . ભારતના વ્યાવસાયિક માળખાને આ અનુભવના સંદર્ભમાં તપાસવાનું છે . ૧૯૫૦ - ૫૧માં પણ ભારતના અર્થતંત્રમાં ઉદ્યોગવિભાગની તુલનામાં સેવાવિભાગનો રાષ્ટ્રીય આવકમાં ફાળો ગણનાપાત્ર રીતે વધારે હતો . પચાસ વર્ષના વિકાસ પછી જે પરિવર્તન આવ્યું તે આ પ્રમાણે છે : આજે પ્રાથમિક વિભાગનો હિસ્સો ૨૭ ટકાની આસપાસ રહેવા પામે છે . તેમાં પણ થોડી વધઘટ થયા કરતી હોય છે . જોકે આપણે જે ઝડપે ઉદ્યોગોનો વિકાસ કરવા ઈચ્છતા હતા તે ઝડપે તે થઈ શક્યો નથી . આજે સેવાઓનો વિભાગ દેશની રાષ્ટ્રીય આવકમાં લગભગ ૫૦ ટકાની નજીકનો ફાળો આપે છે . દેશના આર્થિક વિકાસનું નેતૃત્વ સેવાવિભાગ સંભાળી રહ્યો હોય તેવું ચિત્ર દેખાય છે . અર્થતંત્રનો કયો વિભાગ કેટલા લોકોને રોજગારી પૂરી પાડી શકે છે અથવા રોજગારીની દૃષ્ટિએ અર્થતંત્રના જુદા જુદા વિભાગોનો ફાળો કેટકેટલો છે તે પણ અગત્યનું બને છે . જે લોકો શ્રમકાર્ય એટલે કે મજૂરી કે નોકરી કરતા હોય અને જેઓ અન્યને શ્રમકાર્ય કે નોકરીમાં રાખે અને જે સ્વયં રોજગાર પામેલા હોય . આ બધાને સમગ્રપણે શ્રમિકો કે શ્રમનો પૂરવઠો કહેવામાં આવે છે . ગરીબ જૂથના દેશોમાં કૃષિ સહિતનો પ્રાથમિક વિભાગ અન્ય બે વિભાગોની તુલનામાં સૌથી વધુ , અંદાજે ૫૦ ટકાથી ૭૫ % રોજગારી પૂરી પાડતો હોય છે . રોજગારીના દૃષ્ટિબિંદુથી અન્ય વિભાગોનો અલ્પ વિકાસ થયો હોવાથી આ દેશોને અલ્પવિકસિત કહેવામાં આવે છે . અલબત્ત , તેમાં અલ્પ વિકાસનાં અન્ય કેટલાંક લક્ષણો પણ જોવા મળે છે . આ દૃષ્ટિએ ભારતીય અર્થતંત્ર કૃષિપ્રધાન છે . અમેરિકા , ઈંગ્લેન્ડ જેવા દેશોને ઔદ્યોગિક દેશો કહે છે . આ દેશોમાં રોજગારી અને ઉત્પાદનની દૃષ્ટિએ ઉદ્યોગોનો વિભાગ કૃષિવિભાગ કરતાં વધુ મહત્ત્વ ધરાવે છે . આ અર્થમાં તે ઔદ્યોગિક દેશો છે . શ્રીલંકા , પાકિસ્તાન જેવા અલ્પવિકસિત દેશોમાં રોજગારી પ્રાપ્ત કરવામાં કૃષિ સહિતના પ્રાથમિક વિભાગનું ઘણું મહત્ત્વ છે . આ વાસ્તવિકતા ભારત , પાકિસ્તાન તેમજ અન્ય દેશોના આર્થિક પછાતપણાને સમજવાની રીત પૂરી પાડે છે . દા.ત. ૧૯૮૦માં ભારતમાં કૃષિક્ષેત્રે ૭૦ % લોકો રોકાયેલા હોવા છતાં કુલ રાષ્ટ્રીય ઉત્પાદનમાં ( GDP ) તેનો હિસ્સો માત્ર ૩૮ % જ હતો . બીજી તરફ ઉદ્યોગોમાં રોકાયેલા ૧૩ % લોકોનો રાષ્ટ્રીય આવકમાં ( GDP ) ફાળો ૨૬ ટકાનો હતો . એક સરળ ગણતરીથી આને સમજીએ . માનો કે અર્થતંત્રમાં ૧૦૦ વ્યક્તિઓ ઉત્પાદનકાર્યમાં રોકાયેલી છે અને તે કુલ ૧૦૦ રૂપિયાના મૂલ્યનું ઉત્પાદન કરે છે . કૃષિક્ષેત્રે રોકાયેલી ૭૦ વ્યક્તિઓ દ્વારા થતું કુલ ઉત્પાદન ૩.૩૮ના મૂલ્યનું હોવાથી વ્યક્તિ દીઠ ઉત્પાદન ૫૪ પૈસાનું ગણાય . આમ , કૃષિક્ષેત્રે રોકાયેલા શ્રમિકોની તુલનાએ ઉદ્યોગોમાં રોકાયેલા શ્રમિકો વ્યક્તિ દીઠ સાડાત્રણ ગણાથી વધુ ઉત્પાદન કરે છે તેમ કહેવાય . પર્યાવરણ અને અર્થશાસ્ત્ર વચ્ચેનો સંબંધ સમજાવો જરૂરી છે . પર્યાવરણ અને અર્થતંત્રના વચ્ચે વિશિષ્ટ સંબંધ છે . વિકાસની સામે પર્યાવરણ અંગેની સમજણ પણ બદલાઈ છે . અર્થતંત્રના સંદર્ભમાં પર્યાવરણની ભૂમિકા ત્રણ પ્રકારની છે : ઉત્પાદન અને ઉપભોગ જેવી આર્થિક પ્રવૃત્તિઓમાં પર્યાવરણ સંસાધન અને ઊર્જા પૂરાં પાડે છે . સૂર્યપ્રકાશ વગરની પૃથ્વીની કલ્પના થઈ શકે ? આપણને વિજ્ઞાને શીખવ્યું છે કે સૂર્યપ્રકાશની હાજરીમાં વનસ્પતિ પ્રકાશસંશ્લેષણની ક્રિયા દ્વારા ખોરાક ઉત્પન્ન કરે છે . આ વનસ્પતિ સમગ્ર જીવસૃષ્ટિના પાયામાં છે . આ છે પર્યાવરણની પ્રથમ ભૂમિકા . આર્થિક પ્રવૃત્તિમાં ઉત્પાદન અને ઉપભોગની સાથે કેટલોક કચરો પણ ભેગો થાય છે . કારખાના અને ફેક્ટરીનો ધુમાડો ક્યાં જાય છે ? વાતાવરણમાં જ ને ? આપણે પણ વાપરેલી ચીજવસ્તુઓ ક્યાં ફેંકીએ છીએ ? એનું કારણ પણ પર્યાવરણ જ છે . પર્યાવરણની આ કચરો શોષવાની ક્ષમતા પછી જે કંઈ કચરો વધે તે પ્રદૂષણ તરીકે ઓળખાય છે . પર્યાવરણની ત્રીજી ભૂમિકા આર્થિક પ્રવૃત્તિઓ સાથે પરોક્ષ રીતે સંકળાયેલી છે . રજાના સમયે આપણને સહુને દરિયાકિનારે , પર્વત પર અથવા જંગલોમાં પ્રવાસ કરવો ગમે છે . કારણ વિચાર્યું છે ? સામાન્ય ભાષામાં કહીએ તો આવાં સ્થળોએ આપણને શાંતિ - સ્વસ્થતા પ્રાપ્ત થાય છે . રજાઓ પછી કામ પર પાછા ફરીને વધારે ઉત્સાહથી જોડાઈ શકાય છે . આવાં સ્થળે શાંતિનો અનુભવ થાય છે . પર્યાવરણની ઉપર જણાવેલી ત્રણ ભૂમિકાઓ જાણ્યા બાદ પર્યાવરણની માત્ર આર્થિક જ નહિ , પરંતુ જીવસૃષ્ટિના અસ્તિત્વ માટેની અગત્ય અંગે ભાગ્યે જ કોઈને શંકા રહે . નવી ટેકનોલૉજી અને શોધખોળના કારણે આર્થિક પ્રવૃત્તિઓમાં સ્રોત તરીકે વપરાતાં કુદરતી સંસાધનોનું પ્રમાણ વધ્યું છે . ઉપરાંત વસ્તીના વધારાના કારણે પણ ઉત્પાદન અને ઉપભોગ વધતાં કુદરતી સંસાધનોના ઉપયોગમાં વધારો થયો છે . વધતી જતી આર્થિક પ્રવૃત્તિઓને કારણે પર્યાવરણમાં નિકાલ થતા કચરામાંથી કેટલોક કચરો પ્રદૂષણ બને છે . વિકાસની સાથે હવા , પાણી તથા જમીનમાં પ્રદૂષણનું પ્રમાણ વધતું ગયું છે . રાસાયણિક ખાતર તથા જંતુનાશક દવાના કારણે જમીન ઉપરાંત હવા તથા પાણી પણ પ્રદૂષિત થાય છે . આ પ્રદૂષણનો ખર્ચ પેઢીને ખાનગી ખર્ચ તરીકે નહિ , પરંતુ સમગ્ર સમાજે ભોગવવાનો રહે છે . પરંપરાગત અર્થશાસ્ત્રમાં આવા ખર્ચને ધ્યાનમાં લેવાયો નથી . આ ખર્ચને ` બાહ્ય અસર ` તરીકે ઓળખવામાં આવે છે . વિકાસની સાથે પર્યાવરણીય સેવાઓ પર પણ નકારાત્મક અસર પડી છે . વધતી જતી વસ્તીની માંગને સંતોષવા તથા વિકસિત દેશોની જીવનશૈલીની દેખાદેખીના કારણે પર્યાવરણીય સંસાધનોની માંગ વધી . ક્યારેક ખેતી માટે જંગલોનો નાશ થયો , તો ક્યારેક પ્રદૂષણના કારણે નદી અને સમુદ્રની ગુણવત્તા ઘટી છે . ડુંગરો બોડા થવા લાગ્યા છે . વિહારધામોના વિકાસના કારણે આર્થિક ઉપાર્જનની સાથે તેના પર્યાવરણને થતા નુક્શાનનો વિચાર પણ કરવો જરૂરી છે . આમ , આર્થિક વિકાસની સાથે પર્યાવરણીય સમસ્યાઓ જટિલ બનતી ચાલી છે . પર્યાવરણીય સમસ્યાઓ માટે વિશ્વસ્તરે સૌ પ્રથમ જાગૃતિ ૧૯૭૨માં આવી . સ્વીડનના સ્ટૉકહૉમ શહેરમાં પ્રથમ વખત ` પૃથ્વી પરિષદનું ` આયોજન થયું , જેમાં માનવીય પર્યાવરણ અંગે ચર્ચા થઈ . ત્યારબાદ ૧૯૯૨માં બ્રાઝિલનાં પાટનગર રીયો-ડી-જાનેરોમાં વૈશ્વિક સ્તરે પરિષદનું આયોજન થયું , જેમાં અનેક દેશોની સરકારો તથા બિનસરકારી સંગઠનોએ ભાગ લીધો . સંપોષિત વિકાસનો ખ્યાલ આ પરિષદ બાદ જાણીતો બન્યો . દેશની રાષ્ટ્રીય આવકની ગણતરીમાં પણ પર્યાવરણને થતા નુક્શાન અને તેમાં આવેલાં હકારાત્મક પરિવર્તનોને ધ્યાનમાં લઈને ` હરિયાળી રાષ્ટ્રીય આવકનો ` ખ્યાલ પણ ક્રમશઃ વિકસતો જાય છે . બંનેનો ચોખ્ખો લાભ ધ્યાનમાં લેવામાં આવે છે . અગાઉ જોયા મુજબ આર્થિક વિકાસના પ્રારંભના તબક્કામાં વિવિધ હેતુઓ માટે પર્યાવરણની માંગ થતી રહે છે . પરિણામે પર્યાવરણની ગુણવત્તા ઘટે છે . પરંતુ વિકાસની સાથે પ્રજાનું જીવનધોરણ ઊંચું જતાં શુદ્ધ પર્યાવરણ માટેની માંગમાં વધારો થાય છે . આ માંગને સંતોષવા માટે ` પર્યાવરણમિત્ર ` ટેકનોલોજી અને તે દ્વારા ઉત્પન્ન થતી વસ્તુઓની વપરાશ વધતાં પર્યાવરણીય ગુણવત્તા સુધરે છે . આત્યંતિક પર્યાવરણવાદી ગમે તે ભોગે પર્યાવરણને જાળવવા ઈચ્છે છે . પરંતુ આ બંનેમાંથી કોઈ પણ પક્ષે સંપૂર્ણ સત્ય રહેલું નથી . અહીં સમાધાનકારી વલણ સ્વીકારીને પર્યાવરણ અને વિકાસ વચ્ચેનો વિકલ્પ - વિનિમય સમજવો રહ્યો . પર્યાવરણીય ગુણવત્તાના ઈચ્છનીય સ્તર અને વાસ્તવિક સ્તર વચ્ચે જો તફાવત હોય તો અર્થતંત્રમાં પર્યાવરણીય નીતિ જરૂરી છે , તેમ કહી શકાય . જેમકે એશિયાના સિંહનું અસ્તિત્વ ટકાવી રાખવું . પરંતુ પર્યાવરણનાં અન્ય જોખમોનું આર્થિક મૂલ્યનિર્ધારણ કરીને પર્યાવરણીય નીતિ નક્કી થવી જોઈએ . પર્યાવરણીય પ્રદૂષણની સાથે સંબંધિત વ્યક્તિ / પેઢીને આપમેળે રસ્તો ચીંધનાર નીતિ . ક્યારેક રૂઢિગત , તો ક્યારેક કાયદાકીય રીતે સરકારે કે સમાજે બનાવેલા નિયમોનું પાલન ન કરનારને દંડ કરવામાં આવે છે . એક ઉદાહરણ દ્વારા વાત સ્પષ્ટ કરીએ . ધારો કે એક સરોવરની આજુબાજુ કેટલાક ઔદ્યોગિક એકમો આવેલા છે . એક એકમ સરોવરના પાણીનો ઉપયોગ કરીને ખાદ્ય પદાર્થોનું ઉત્પાદન કરે છે . પ્રશ્ન એ છે કે આ પરિસ્થિતિમાં સરોવરના પાણીની ગુણવત્તાની જાળવણી કેવી રીતે કરવી ? કોઈક સત્તા દ્વારા પાણીની ગુણવત્તા નક્કી કરવામાં આવે તો પછી પાણીની ગુણવત્તાની જાળવણીનું કામ એકમોનું રહેશે . તેમણે પાણીની ગુણવત્તામાં ઘટાડાના કારણે થતા નુક્શાનનું વળતર ચૂકવવાનું રહેશે . સમાજસ્વીકૃત વર્તણૂક માટે રાજકીય સત્તા ધોરણો ઘડે છે અને આ ધોરણોનો અસ્વીકાર સજામાં પરિણમે છે . આ નીતિને ` આદેશ અને નિયંત્રણની ` વ્યૂહરચના પણ કહેવામાં આવે છે . ` ધોરણ ` એટલે કાયદા દ્વારા સમર્થન પામેલું , કામગીરીનું નિશ્ચિત સ્તર . કોઈ પણ વસ્તુ / સેવાના ઉત્પાદન માટે કિંમત ચૂકવવી જરૂરી છે . વિના મૂલ્યે કશું જ પ્રાપ્ત થઈ શકે નહી . આ બાબત પર્યાવરણ માટે પણ સાચી છે . પર્યાવરણ કચરાના નિકાલ માટે ચૂકવવી પડતી કિંમત ` ઉત્સર્જન કર ` તરીકે ઓળખાય છે . જો પેઢી હવા , પાણી કે જમીન પર કચરાનો નિકાલ કરે , તો તેને પર્યાવરણને પ્રદૂષિત કરવા માટે વધારનો ખર્ચ ભોગવવો પડે છે . પ્રદૂષણના સ્વીકાર્ય ધોરણના સંદર્ભમાં વેચાણપાત્ર પરવાનાઓનું પ્રમાણ નક્કી કરીને તેની ફાળવણી કરવામાં આવે છે . જે પેઢી ઓછું પ્રદૂષણ કરતી હોય , તે પેઢી પોતાની પાસેના પરવાના પ્રદૂષણ કરતી પેઢીને કાયદેસર વેચી શકે છે અને આવક મેળવી શકે છે . પરવાનાઓનું પ્રમાણ નક્કી હોવાથી પ્રદૂષણનું પ્રમાણ નિશ્ચિત રહે છે . ઉત્પાદન વધવા છતાં તેમાં વધારો થતો નથી . આ નીતિના કારણે પણ , પેઢીને ઓછું પ્રદૂષણ કરતી ટેકનોલોજીને સ્વીકારીને પોતાના ભાગના પરવાના વેચી આવકસર્જન માટેનું પ્રોત્સાહન મળી રહે છે . ભારત માટે એટલું તો જરૂરી કહી શકાય કે પર્યાવરણને લગતી સ્થાનિકથી લઈ વૈશ્વિક સ્તરની સમસ્યાઓ માટેની સમજણ તથા સજ્જતા લાવવી અત્યંત જરૂરી છે . આ સમસ્યા માત્ર આર્થિક જ નથી . કોઈ પણ પ્રકારનો ધંધો એ આર્થિક પ્રવૃત્તિ છે . એમાં વિવિધ પ્રકારનાં સાધનો રોકાયેલાં હોય છે . વેપારી એકમ હશે તો ખરીદવેચાણ મારફતે નફાની ગણતરી મૂકશે . આમ , કોઈ પણ એકમમાં આર્થિક લાભને ખાતર હંમેશા અસર કરતાં વિવિધ પરિબળોનો અભ્યાસ ભવિષ્ય માટે કરવામાં આવે છે . દા.ત. ધંધાકીય એકમો ભવિષ્યની પ્રવૃત્તિમાંથી , નફો કરવાની ગણતરી મૂકે . આપણે ભવિષ્યમાં યાદીમાંથી જે આદર્શ વિકલ્પ અપનાવવા અંગેની યોજના તૈયાર કરવામાં આવે તેને આયોજન કહી શકાય . આમ , આયોજન ભવિષ્ય સામે વર્તમાનમાં જુએ છે . કારણકે ધંધામાં પણ અનેક પ્રકારની અનિશ્ચિતતાઓ રહેલી છે . આ અનિશ્ચિતતાઓ નાણાંને લગતી , કાચા માલને લગતી , કામદારોને લગતી , વીજળીને લગતી , ગ્રાહકોની બદલાતી જતી માંગને લગતી વગેરે હોઈ શકે . આયોજનમાં માત્ર ધારણાઓ જ મુકાય છે . આયોજનની વ્યાખ્યા નીચે મુજબ આપવામાં આવે છે : `` આયોજનનું કાર્ય એ પસંદગીનું કાર્ય છે . `` `` આયોજન એટલે અપેક્ષિત પરિણામો હાંસલ કરવા માટે હકીકતોની પસંદગી કરવી , તેની વચ્ચે આંતરસંબંધો સ્થાપવા . `` `` કાર્યની યોજના એટલે પરિણામોની પૂર્વ વિચારણા કાર્ય અનુસરવા માટેની નીતિ - તબક્કા અને ઉપયોગમાં લેવાતી પદ્ધતિ નક્કી કરવી . `` ટૂંકમાં , ધંધામાં જે પ્રવૃત્તિઓ કરવાની હોય તે અંગે વિગતો ભેગી કરી અને પૂર્વવિચારણા કરવી તથા આ પ્રવૃત્તિઓ કેવી રીતે કરવી તે અંગેની યોજના એટલે આયોજન . આયોજન સર્વવ્યાપી છે . આયોજન સંચાલનનું સર્વ પ્રથમ કાર્ય છે . આયોજનના આધારે જ બીજાં કાર્યો , જેવાંકે પ્રબંધ , દોરવણી અને અંકુશની વિચારણા થાય છે . આયોજન એ સભાન અને બૌદ્ધિક પ્રક્રિયા છે . આયોજન એ સતત પ્રક્રિયા છે . આયોજનમાં જુદા જુદા પ્રકારની ગણતરીઓ અને ધારણા હોય છે . જેમકે વેચાણ વધશે તો ઉત્પાદન વધશે અને ઉત્પાદન વધશે તો કાચો માલ ખરીદી વધશે . આવા ફેરફારની શક્યતા હોવાના કારણે આયોજન પરિવર્તનશીલ બને છે . પરિવર્તનશીલતા એ સફળ આયોજનની પૂર્વશરત છે . ચોક્કસાઈ એ આયોજનની પૂર્વશરત છે . ધંધામાં ભવિષ્યમાં શું થશે અને શું થવાનું છે , જે ધંધાની ધ્યેયસિદ્ધિને અસર કરશે , તેનો વિચાર કર્યા વગર ગણતરી થઈ શકે નહિ . તે અંગેની ધારણાઓ વર્તમાનમાં ભાવિ માટે કરવી પડે છે . આથી હેનરી ફૅયોલે ધંધાના પહેલા કાર્ય તરીકે પૂર્વાનુમાન અને આયોજનને ગણાવ્યાં છે . આ પૂર્વાનુમાન જ રૂપરેખા આપે છે . એમાં વિવિધ પ્રકારનાં વિકલ્પો હોય છે . દા.ત. વેચાણ ઘટે તો શું ? વેચાણ વધે તો શું ? અને વેચાણ એકસરખું રહે તો શું ? આમ , આયોજનમાં જુદા જુદા વિકલ્પો હોય છે , જેમાંથી ધંધાકીય એકમે આદર્શ વિકલ્પ પસંદ કરવાનો હોય છે . આ નિર્ણયશક્તિ એ સંચાલકો માટે કસોટી છે . એનો હેતુ એ છે કે ભવિષ્યમાં કોઈ અનિશ્ચિતતા ઊભી થાય તો આ ધારણાઓ અને વિકલ્પો તેના પર પ્રકાશ ફેંકે . જોખમનું પ્રમાણ ઘટે . ભૂતકાળનો અનુભવ ભવિષ્યની અનિશ્ચિતતાઓ ઘટાડે છે . આમ , આયોજનમાં જે ધારણા કરાય છે , તે ભવિષ્ય માટેની હોય છે . સંચાલકોનું કામ એ છે કે ભવિષ્યનાં આયોજનને ધ્યાનમાં રાખીને કામ કરે તો જોખમ ઘટશે . આયોજનમાં ભવિષ્ય માટેની એક ચોક્કસ રૂપરેખા તૈયાર થાય છે . પણ આ રૂપરેખા નક્કી કરતાં અગાઉ ભવિષ્યમાં શું કરવાનું છે , તેના લક્ષ્યાંકો સંચાલકોએ નક્કી કરવા પડે છે . આમ , આયોજન એ ધ્યેયના અનુસંધાનમાં થાય છે . ભારતમાં કેન્દ્ર સરકારમાં આનું મહત્ત્વ સ્વીકારી `` આયોજન પંચની `` રચના થઈ છે . આથી જ આયોજનને પાયાનું કાર્ય કહેવાય છે . આયોજન એ ભવિષ્ય અંગેનો નકશો છે . કેવી રીતે કરવાનું તેનો ખ્યાલ હોય છે . આયોજન અપનાવવાથી ભયસ્થાનો અને વિકલ્પોનો ખ્યાલ આવે છે . આથી વિચલનનો પ્રશ્ન ઉપસ્થિત થતો નથી . તેથી પ્રવૃત્તિઓ વ્યવસ્થિત રીતે થઈ શકે છે . આયોજન કરવાથી સાધનોનો મહત્તમ ઉપયોગ શક્ય બને છે . જેથી બગાડ કે અનુત્પાદક ખર્ચ ઘટે છે અને કરકસર શક્ય બને છે . આયોજન ભવિષ્ય માટે થાય છે , જેમાં ગણતરી વર્તમાનના ધોરણે થાય છે . ભવિષ્યમાં રાજકીય કારણો , આર્થિક કારણો અને બજારની પરિસ્થિતિના લીધે આયોજનના અમલ દરમિયાન ફેરફાર થાય છે . આને ભવિષ્યની અનિશ્ચિતતાઓ કહી શકાય . દા.ત. પેટ્રોલ અને ડીઝલના ભાવવધારાના કારણે દરેક ક્ષેત્રે ભાવમાં વધારો પરિણમે છે . ટ્રાન્સપોર્ટ ઉદ્યોગમાં આની અસર મોટી થાય છે . કારણકે , ટ્રાન્સપોર્ટ ઉદ્યોગમાં બળતણ તરીકે પેટ્રોલ , ડીઝલનો ઉપયોગ થાય છે . આયોજનમાં ધંધાકીય એમના દરેક પાસાનો વ્યવસ્થિત વિચાર થાય છે . આયોજન માર્ગ બતાવે છે અને માર્ગમાં આવતા અવરોધોને દૂર કરવાનો વિકલ્પ પણ દર્શાવે છે . આમ , આયોજન અનુસાર કામ કરવાથી ધ્યેયસિદ્ધિ સરળ બને છે . આયોજન એ ધંધાકીય એકમનું પાયાનું કાર્ય છે . વર્ષ દરમિયાન શું કરવાનું છે ? કેવી રીતે કરવાનું છે ? અને ક્યારે કરવાનું છે ? તેનો જવાબ આયોજન દ્વારા મળે છે . એના આધારે પ્રબંધ , દોરવણી અને અંકુશનાં કાર્યો થાય છે . આયોજન સ્પષ્ટ હોય તો અંકુશ સરળ બને છે . આમ , આયોજન એ સંચાલનનું પ્રથમ કાર્ય છે , તો અંકુશ એ આખરી કાર્ય છે . ઉત્પાદન કાર્યક્રમનો આધાર વેચાણ પરના ભાવિ અંદાજ પર છે . દા.ત. દવાની કંપનીઓ દરેક ઋતુમાં કઈ દવાનું કેટલું વેચાણ કરશે તે અંગે ધારણાઓ તૈયાર કરી વેચાણલક્ષી અંદાજપત્ર બનાવે છે . પરંતુ હકીકતમાં વેચાણ એ અંદાજ કે ધારણા અનુસાર થયું છે કે તેનાં કારણો અને અસરોની ચર્ચા - વિચારણા થાય છે . જેનું પૃથક્કરણ ભવિષ્ય માટે પથદર્શક બને છે . આયોજનના લીધે કર્મચારીઓને પોતે કયું કામ , ક્યારે , કેવી રીતે , કેટલા સમયમાં કરવું છે , એ સ્પષ્ટ થાય છે . પરિણામે કર્મચારીઓનો કામ પ્રત્યેનો સંતોષ વધે છે અને એકમને તેમનો સહકાર પ્રાપ્ત થાય છે . દરેક ધંધાકીય એકમનો હેતુ એ ધ્યેય નક્કી કરવાનો અને પાર પાડવાનો છે . આ માટે ગણતરીપૂર્વકના ધ્યેય નક્કી કરવા પડે . આ ધ્યેય નક્કી કરવાનું કામ અઘરું છે . એમાં એકમ પાસે રહેલા બધાં જ પરિબળોને ધ્યાનમાં રાખવા પડે છે . અને એ ધ્યેય સિદ્ધ કરવા શું કરવું પડે તેની પણ સ્પષ્ટતા કરવી પડે છે . આ પ્રકારના ધ્યેય વધારે પડતાં મહત્વકાંક્ષી હોવા ન જોઈએ . આ ધ્યેયને પાર પાડવા માટે સંચાલન જે નિર્ણયો અને વ્યૂહરચના નક્કી કરે છે , તેને નીતિ કહે છે . નીતિ સંચાલકો , અધિકારીઓ અને કર્મચારીમાં એક કંપનીની છાપ ઊભી કરે છે અને કંપનીની કુશળતાનો પરિચય આપે છે . ધ્યેયની માફક નીતિ પણ વ્યવહારુ હોવી જોઈએ . પદ્ધતિ એ કાર્યક્રમ પાર પાડવાની વ્યવસ્થા દર્શાવે છે . ધ્યેય એ એક પ્રકારનો ઉદ્દેશ દર્શાવે છે . નીતિ એ ઉદ્દેશ કેવી રીતે પાર પડી શકે તે અંગેની માહિતી આપે છે . જ્યારે પદ્ધતિ એ ઉદ્દેશ કેવી રીતે પાર પાડવાનો તેનો માર્ગ દર્શાવે છે . દા.ત. કંપની ત્રિમાસિક , છમાસિક , પાકા સરવૈયા તૈયાર કરી તેમની પરિસ્થિતિનો ખ્યાલ મેળવે છે . જેથી વર્ષના અંતે ધ્યેયસિદ્ધ થઈ શકે . આમ , પદ્ધતિ માર્ગ છે , પથ છે , જે અનુસાર ચાલવાથી સફળતામાં પ્રશ્નો ઊભા થતા નથી . નિયમો કોઈ પણ વિચલનને નિયંત્રિત કરે છે . જેનાં પાલનથી શિસ્તની સ્થાપના થાય છે અને ધ્યેયસિદ્ધિ બને છે . દા.ત. કામના કલાકો દરમિયાન ધૂમ્રપાન નિષેધ છે . નિયમો કાર્યપરિણામ અને કર્મચારી વર્તનનાં ધોરણે સ્થાપે છે . એનો હેતુ કાર્યસિદ્ધિ અને પદ્ધતિના અસરકારક અમલનો છે . નિયમોથી નિરીક્ષણ સરળ બને છે . જો કાર્યક્રમ મુજબ કામકાજ થાય તો ધ્યેયસિદ્ધિમાં પ્રશ્નો ઊભા થતાં નથી . સંચાલનનું કામ માત્ર કાર્યક્રમ મુજબ કામ થાય તે જોવાનું જ નહિ , પરંતુ તેને ધોરણો સાથે સરખાવવાનું અને ત્યારબાદ જ્યાં વિચલન આવે ત્યાં સુધારવાનું છે . દરેક ધંધાકીય એકમનું ધ્યેય એ આર્થિક સધ્ધરતા છે . માહિતીનો ઉપયોગ ભવિષ્યમાં સચોટ પરિણામ આપે છે . યોજનાનો આધાર માહિતી અને એના પૃથક્કરણ પર છે . આયોજન એ અનિશ્ચિતતાઓ ઘટાડે છે . આ માટે વિકલ્પો તૈયાર કરવા , વિકલ્પોનો અભ્યાસ કરવો , ચકાસણી કરવી અને તેની સચોટતા માટે ગાણિતિક તથા આંકડાશાસ્ત્રીય પદ્ધતિનો ઉપયોગ કરવો પડે છે . કંપનીઓ આ માટે ` Operation Research - O.R. ` ( કાર્યાત્મક સંશોધન ) દ્વારા એક આદર્શ યોજના મૉડેલ તૈયાર કરે છે . ગૌણ યોજના તૈયાર થયા બાદ તેની સફળતા અંગેની ચકાસણી આવશ્યક છે . આવી ચકાસણીના કારણે સફળતાની શક્યતા વધે છે . દા.ત. કોઈ સ્કૂટર બનાવતી કંપની મોટરસાઈકલ બનાવવાનું કામ હાથ ધરે તો એના માટે નવીન સાહસ કહેવાય . આ માટે તે આવી યોજના તૈયાર કરે અને બજારમાં પ્રાયોગિક ધોરણે મૂકે . તેથી ટીકાકારો કહે છે કે આયોજનની લાંબી પ્રક્રિયાને લીધે સમયનો બગાડ થાય છે . એવું કહેવામાં આવે છે કે આયોજન પાછળનો ખર્ચ એ એના લાભ કરતાં વધારે છે . અને એ વિવિધ પ્રશ્નો પેદા કરે છે અને ઘણી વખત આયોજન જ સંપૂર્ણ નિષ્ફળ જાય છે . આ માહિતી પ્રાથમિક હોય કે અન્ય હોય , પરંતુ આ પ્રકારની માહિતી અધૂરી કે અસ્પષ્ટ હોય તો તેનાં પરિણામો પણ વિપરીત આવે છે . દા.ત. ભારતમાં ક્રેડિટકાર્ડનો ઉપયોગ વધતો નથી . એનો અર્થ એવો નથી કે બિનજરૂરી છે . કુશળ કર્મચારી એ એકમની અસ્કયામત છે . પરંતુ આયોજનમાં તો કર્મચારીને કશુંક આયોજનમાં લાગે તો પણ તે સુધારી નથી શકતો . એને સુધારવાનો અધિકાર નથી . આમ , કર્મચારીના સ્વાતંત્ર્ય પર પ્રહાર થાય છે . એના ઘડતર માટે ગાણિતિક પદ્ધતિઓ , આંકડાશાસ્ત્રીય માહિતી અને કમ્પ્યુટરનો ઉપયોગ વિશાળ પાયા પર થાય છે . આ પ્રક્રિયામાં ઘણી વખત નિર્ણયો ખામીયુક્ત લેવાય છે . આ ઉપરાંત ટેકનોલોજીમાં થતો ફેરફાર પણ આયોજનને અસર કરે છે . અંકુશના માધ્યમ તરીકે અંદાજપત્ર સારા પ્રમાણમાં વપરાય છે . વિવિધ પ્રકારના અંદાજપત્ર તૈયાર કરવામાં આવે છે . અંદાજપત્રમાં વિવિધ પ્રકારના આંકડાઓ હોય છે . આમ તે આંકડાની માયાજાળ કહેવાય . આ આંકાડાઓ હકીકતના આધારે કરવામાં આવતી ધારણા છે . આથી એ નિષ્ણાતોની સેવા માંગે છે . વિભાગીય અંદાજપત્ર તૈયાર કરી આખા એકમને લગતું મુખ્ય અંદાજપત્ર / સર્વોચ્ચ અંદાજપત્ર તૈયાર કરવામાં આવે છે . અંદાજપત્ર ધંધાકીય એકમના ધ્યેયને , નીતિને અને વિધિને સ્પષ્ટ કરે છે . અંદાજપત્ર તૈયાર કરવા દરમિયાન ખામી હોય અને અસરકારક અમલ ન થઈ શકે તો એકમની નબળાઈઓ અંદાજપત્રમાં જાહેર થાય છે . અંદાજપત્ર આંકડાશાસ્ત્રીય માહિતી પૂરી પાડે છે . મૂડી , શ્રમ , માલસામગ્રી અને ઉત્પાદનનો તે ખ્યાલ આપે છે . અંદાજપત્રના કારણે આત્મનિરીક્ષણ સરળ બને છે . એકમની પ્રક્રિયા પર તેના લીધે અંકુશ રહે છે . અંદાજપત્રને કારણે ધિરાણ મેળવવામાં સરળતા રહે છે . અંદાજપત્રના કારણે તુલનાત્મક અભ્યાસ સરળ બને છે . વિભાગો - વિભાગો વચ્ચે સંકલન સાધી શકાય છે . વિવિધ વિભાગીય અંદાજપત્રના આધારે મુખ્ય અંદાજપત્ર બનાવવામાં આવતું હોવાથી ખોટા ખર્ચ અને બગાડ અટકે છે . દરેક વિભાગમાં અને કર્મચારીઓની સત્તા અને જવાબદારીનું વિભાજન થઈ શકે છે . અંદાજપત્ર મારફતે ઉતાવળિયા અને ભૂલભરેલા નિર્ણયો સુધારવાની તક મળે છે . દરેક કર્મચારીની સત્તા અને જવાબદારીની સ્પષ્ટતા હોવાથી કર્મચારીનો સહકાર મળે છે . અંદાજપત્ર એ દોરવણીના સાધન તરીકે મદદરૂપ થાય છે . અંદાજપત્ર આયોજનને વધુ અસરકારક બનાવે છે . અંદાજપત્ર સંચાલનને કાર્યક્ષમ બનાવે છે . અંદાજપત્રની માહિતીના આધારે ધિરાણ મેળવવામાં સુવિધા રહે છે . પરિવર્તનશીલ અંદાજપત્ર ધંધો વધારે છે . અંદાજપત્ર ધંધાની પ્રગતિનું સૂચક છે . જ્યારે બે કે વધુ વ્યક્તિઓ ભેગી થઈ કોઈ કાર્ય કરે ત્યારે કાર્ય અસરકારક રીતે પાર પાડવા તેમની વચ્ચે કાર્યની સોંપણી કરવી પડે છે . કાર્ય માટે જરૂરી સત્તા સોંપી કાર્ય અને વ્યક્તિઓ વચ્ચેના સંબંધો પ્રસ્થાપિત કરવા જરૂરી બને છે , જે વ્યવસ્થાતંત્રનું કાર્ય છે . એક વ્યાખ્યા અનુસાર `` સમાન ધ્યેય સિદ્ધ કરવા પ્રવૃત્ત થયેલી વ્યક્તિઓ વચ્ચે સત્તા અને જવાબદારીની વહેંચણી કરતું માળખું એટલે વ્યવસ્થાતંત્ર . `` વ્યવસ્થાતંત્ર એક પ્રકારની ગોઠવણી છે જે વ્યક્તિઓ વચ્ચે કાર્યની સોંપણી એવી રીતે કરે છે કે જેથી તેમાં સંકળાયેલી દરેક વ્યક્તિ ધ્યેયસિદ્ધિમાં મહત્તમ ફાળો આપી શકે . આયોજન ધંધાનું મગજ છે , તો વ્યવસ્થાતંત્ર એ ધંધાનું શારીરિક માળખું છે . એક જ વ્યક્તિ કામ કરતી હોય તો વ્યવસ્થાતંત્રનો સ્પષ્ટ ખ્યાલ આવતો નથી . એકમનું કદ વધતાં વધુ ને વધુ લોકો કામમાં જોડાય ત્યારે વ્યવસ્થાતંત્રનું માળખું સ્પષ્ટ થાય છે . કોઈ એક વ્યક્તિ ગમે તેટલી કુશળ હોય છતાં તેની શક્તિની મર્યાદાને કારણે તે અમુક જ વ્યક્તિઓ કે કાર્યો ઉપર પ્રત્યક્ષ દેખરેખ રાખી શકે છે . તેના પરિણામે સત્તાની વહેંચણી કરવી પડે છે . આમ , સત્તા અને જવાબદારીની સોંપણી કરી તેમની વચ્ચે આંતર સંબંધોની સ્થાપના વ્યવસ્થાતંત્ર કરે છે . વ્યવસ્થાતંત્ર રચના એ વૈજ્ઞાનિક અભિગમ છે . જ્યાં સુધી એકમનું અસ્તિત્વ હશે ત્યાં સુધી વ્યવસ્થાતંત્ર રહેશે , બદલાતી પરિસ્થિતિ સાથે સુમેળ સાધી શકાય . તેવું પરિવર્તનશીલ વ્યવસ્થાતંત્ર જ સફળતાપૂર્વક કામ કરી શકે . વ્યવસ્થાતંત્રનું કોઈ તૈયાર માળખું બધા એકમોમાં અનુકૂળ ન પણ આવે . ધ્યેયોના સંદર્ભમાં જ વ્યવસ્થાતંત્રનું માળખું નક્કી થાય છે . યાદી તૈયાર કરવાથી કોઈ કાર્ય બેવડાતું નથી . કાર્યનો સ્પષ્ટ ખ્યાલ આવે તે માટે જરૂર જણાય ત્યાં કાર્યની વ્યાખ્યા કરવી જોઈએ . વિભાગો નક્કી થયા બાદ દરેક વિભાગનાં કાર્યોની જવાબદારી સંભાળી શકે તેવા વિભાગીય વડાનો હોદ્દો નક્કી કરવો જોઈએ . દા.ત. વેચાણવિભાગ માટે વેચાણ અધિકારી . દરેક હોદ્દાની કામગીરીને ન્યાય આપી શકે તે માટે કેવા પ્રકારની લાયકાતની અપેક્ષા રાખવામાં આવે છે તે નક્કી કરવું જોઈએ . કોણ ઉપરી ? કોણ તાબેદાર ? કોણ સમકક્ષ ? હુકમો કોણ આપશે ? આમ હોદ્દાઓ અને કર્મચારીઓ વચ્ચે સંબંધોની સ્પષ્ટતા થાય તો જ અસરકારક સંકલન જળવાય . કર્મચારીઓ પોતાના સ્થાન વિશે સ્પષ્ટ ખ્યાલ મેળવી શકે તે માટે આકૃતિ સ્વરૂપે વ્યવસ્થાતંત્રનો ચાર્ટ કે નકશો તૈયાર કરવો જોઈએ . વ્યવસ્થાતંત્રનો આ પ્રાચીન અને સરળ પ્રકાર છે . લશ્કરમાં તેનો ઉપયોગ વર્ષોથી થતો આવ્યો છે . તેમાં સત્તા અને જવાબદારીની વહેંચણી સીધી રેખામાં ઉપલી સપાટીથી નીચલી સપાટી તરફ થાય છે . એટલેકે સત્તાની સોંપણી રૈખિક રીતે થાય છે . દરેક વ્યક્તિ પોતાના તરતના ઉપરીને ( Immediate Superior ) જવાબદાર હોય છે . જેમ સ્થાન ઊંચું - તેમ સત્તા વધુ અને જેમ સ્થાન નીચું - તેમ સત્તા ઓછી હોય છે . વિભાગીય કર્મચારીઓ પોતાના વિભાગીય અધિકારી પાસેથી જ હુકમો મેળવે છે . આ વ્યવસ્થાતંત્રમાં વિભાગ મહત્ત્વનો છે . કાર્યને મહત્ત્વ નથી . તેથી તેને વિભાગીય વ્યવસ્થાતંત્ર પણ કહે છે . જ્યાં એકમ નાનું હોય , શિસ્ત અને અંકુશની વધુ જરૂર હોય , ઉત્પાદન પદ્ધતિ સ્વયંસંચાલિત યંત્રો પર આધારિત હોય અને એક જ પ્રકારનું કાર્ય વારંવાર કરવાનું હોય ત્યાં રૈખિક વ્યવસ્થાતંત્ર સફળ પુરવાર થાય છે . વિભાગીય અધિકારીઓ પાસે સત્તા કેન્દ્રિત થવાથી તેઓ આપખુદ બની જાય તેવી શક્યતા છે . આ વ્યવસ્થાતંત્રમાં વિભાગને મહત્ત્વ છે , કાર્યને નહિ . તેથી વિશિષ્ટકરણનો અભાવ જોવા મળે છે . વિભાગીય અધિકારીઓએ પોતાના વિભાગનાં બધાં જ કાર્યો સંભાળવાનાં હોય છે , તેથી તેમનો કાર્યબોજ વધે છે . બધી જ બાબતોમાં પારંગત એવા બહુગુણસંપન્ન અધિકારીઓ મેળવવાનું મુશ્કેલ છે . દરેક વિભાગ અને વિભાગીય અધિકારીઓ સ્વતંત્ર હોવાથી સંકલનનું કાર્ય મુશ્કેલ બને છે . આ પ્રકારના વ્યવસ્થાતંત્રમાં ઘણી વાર નિમ્ન સ્તરેથી ઉચ્ચ સ્તરે યોગ્ય માહિતીસંચાર થતો નથી એટલે ઘણા પ્રશ્નો ઊભા થાય છે . વિભાગીય અધિકારીઓને આખા વિભાગની સંપૂર્ણ જવાબદારી સંભાળવાની હોવાથી તેમનો કાર્યભાર વધે છે - અને એકમના વિકાસ તરફ દુર્લક્ષ સેવાય છે . દરેક કાર્ય માટે અલગ અલગ નિષ્ણાતો નિમાય છે . આ નિષ્ણાતો ફક્ત સલાહકાર હોતા નથી ; પરંતુ વહીવટીય અધિકારીઓ પણ છે . નિષ્ણાતોને કોઈ ચોક્કસ વિભાગ માટે નહિ પરંતુ આખા એકમ માટે પોતાના કાર્ય અંગેની જવાબદારી સોંપાય છે . ખરીદ અધિકારી આખા એકમના દરેક વિભાગ માટેની ખરીદી કરે છે . દરેક કાર્ય માટે અલગ અલગ નિષ્ણાતો નિમવામાં આવતા હોવાથી વિશિષ્ટીકરણ શક્ય બને છે . કોઈ એક જ અધિકારીને સંપૂર્ણ સત્તા ન હોવાથી તેમજ દરેક અધિકારીને સરખી સત્તા હોવાથી સત્તાનું વિકેન્દ્રીકરણ શક્ય બને છે . દરેક નિષ્ણાંત સંપૂર્ણ સ્વતંત્ર નથી , પરંતુ પરસ્પર સંકળાયેલા હોવાથી સંકલન જળવાય છે . અધિકારીઓએ પોતાના કાર્યભાગ માટેની જ જવાબદારી સંભાળવાની હોવાથી અધિકારીઓનો કાર્યબોજ ઘટે છે . દરેક કાર્યની જવાબદારી અલગ અલગ અધિકારીને સોંપાતી હોવાથી , અધિકારીઓની ભરતી કરતી વખતે સરળતા રહે છે અને નિષ્ણાતજ્ઞાનનો લાભ મળે છે . કાર્યને મહત્ત્વ હોવાથી કર્મચારીઓને અને અધિકારીઓને તાલીમમાં સરળતા રહે છે . નિષ્ણાતોના જ્ઞાનનો લાભ મળતો હોવાથી સમય - સંજોગો અનુસાર પરિવર્તનશીલતા અપનાવી શકાય છે . નિર્ણય પ્રક્રિયા ઝડપી અને સરળ બને છે . અનેક અધિકારીઓએ નિર્ણયો કરવાના હોવાથી નિર્ણયોમાં વિલંબ થાય છે . નિર્ણય પ્રક્રિયામાં વધુ વ્યક્તિઓ સામેલ હોવાથી પરિપક્વ નિર્ણયો લેવાની શક્યતા વધે છે . સમિતિના બધા જ સભ્યોને તેમનો ( મત ) વિચાર રજૂ કરવાની તક હોવાથી લોકશાહી પ્રથાને ઉત્તેજન મળે છે . સમિતિના સભ્યો પોતાના વિષયનું વિશિષ્ટ જ્ઞાન ધરાવતા હોવાથી તેનો લાભ મળે છે . એટલેકે વિશિષ્ટિકરણનો લાભ શક્ય બને છે . મુક્ત ચર્ચા - વિચારણાને અંતે લેવાયેલાં નિર્ણયોને કારણે સંકલનમાં સરળતા જળવાય છે . લેવાયેલ નિર્ણયની માહિતી સમિતિના સભ્યો પાસે હોવાથી માહિતીપ્રેષણ ઝડપી બને છે . નિર્ણયોમાં વધુ વ્યક્તિઓ સહભાગી બનતી હોવાથી સત્તાનું વિકેન્દ્રીકરણ થાય છે . સમિતિમાં બહુમતીથી નિર્ણયો લેવાતા હોય છે . તેથી કેટલીક વાર લઘુમતી સભ્યો સાચા હોવા છતાં તેમની વાત સ્વીકારતી નથી . તેથી લઘુમતી જૂથને અન્યાય થવાની શક્યતા છે . સમિતિના સભ્યો રાજકીય વ્યૂહ અપનાવે તો જૂથબંધી કે આંતરિક વિખવાદની શક્યતાઓ વધે છે . વૈધિક વ્યવસ્થાતંત્રમાં વ્યક્તિઓ જ કાર્ય કરે છે . માનવસંબંધોને આધારે જુદી જુદી વ્યક્તિઓનાં માનવજૂથો રચાય છે . અવૈધિક વ્યવસ્થાતંત્ર એ વૈધિક વ્યવસ્થાતંત્રનો પડછાયો છે . વ્યવસ્થાતંત્રના નકશામાં તેને સ્થાન નથી . અવૈધિક વ્યવસ્થાતંત્ર એ સામાજિક માળખું છે . માનવસંબંધોના વિકાસની સાથે સમાન વિચારસરણી , લાગણી , સમાનધર્મ , રુચિ , અભિરૂચિ આધારિત જે જૂથો રચાય છે , તે બધાં અવૈધિક વ્યવસ્થાતંત્રના પ્રકારો છે . માનવસંબંધોને કારણે કર્મચારીઓના માનસિક તણાવમાં ઘટાડો થાય છે . વૈધિક વ્યવસ્થાતંત્રની ધ્યેયસિદ્ધિમાં પૂરક બને છે . માહિતીસંચારમાં મદદરૂપ થાય છે . ગેરશિસ્તને ઉત્તેજન મળવાની સંભાવના રહે છે . સાચી માહિતીને બદલે અફવાઓનો ફેલાવો ઝડપી બને તેવો ભય રહે છે . નકારાત્મક નેતૃત્વ ઔદ્યોગિક શાંતિને જોખમમાં મૂકે તેવો ભય રહે છે . સંચાલનમાં અવરોધ પેદા થવાની શક્યતા વધુ છે . સત્તા એટલે હુકમ આપવાના અને તેનો ખ્યાલ અમલ થાય તે જોવાનો અધિકાર . `` સત્તાસોંપણી એટલે કાર્યની બીજાને સોંપણી અને તે કાર્ય કરવા માટેની સત્તા આપવી તે . `` સત્તાસોંપણીને કારણે તળસપાટીના કર્મચારીઓને તેમનું કાર્ય વધુ કાર્યક્ષમ રીતે પાર પાડવાની સ્વતંત્રતા પ્રોત્સાહન મળે છે . તેમની સત્તા અને સ્વતંત્રતાને કારણે તેમનું મહત્ત્વ વધે છે . પોતાના કાર્ય અંગે જાગૃતિ આવે છે અને કામ કરવાના તેમના જુસ્સામાં વધારો થાય છે . જવાબદારીની સોંપણી એ સત્તાસોંપણીની પ્રક્રિયાનું પહેલું સોપાન ( પગથીયું ) છે . જવાબદારીની સોંપણી મદદનીશની આવડત અને લાયકાત અનુસાર થવી જોઈએ . જેથી દેખરેખ અને સંકલનનું કાર્ય અસરકારક બની શકે . જવાબદારીના પ્રમાણમાં સમતોલ સત્તાસોંપણી વિના સોંપાયેલ કાર્ય પાર પાડવાનું મુશ્કેલ બને છે . તાબેદારોને સોંપાયેલ કામ અંગે ઉપરી અધિકારી પોતાની જવાબદારીમાંથી છટકી શકે નહિ . તાબેદારો દ્વારા થયેલા કાર્યનો ખુલાસો ( ઉત્તર ) આપવા તરતનો ઉપરી અધિકારી ( Immediate Superior ) જવાબદાર છે જેને ઉત્તરદાયિત્વ કહે છે . સત્તા અને જવાબદારીનું વિભાજન એ વ્યવસ્થાતંત્રનો પાયો છે . સત્તા કેન્દ્રિત રાખવી કે વિકેન્દ્રિત તે સંચાલકોએ પોતાના એકમના સંદર્ભમાં વિચારવાનું છે . ઉચ્ચ સપાટીએથી નિમ્ન સપાટી તરફ ક્રમશઃ સત્તા સોંપવાની ક્રિયા એટલે વિકેન્દ્રીકરણ . `` કેન્દ્રીકરણ એટલે વ્યવસ્થાતંત્રમાં ઉચ્ચ સપાટીએ સત્તા કેન્દ્રિત કરવી . `` નાના એકમમાં અને જ્યાં રહસ્યોની જાળવણી ખૂબ જ મહત્ત્વની હોય તેવા એકમોમાં કેન્દ્રીકરણ ઉપયોગી છે . સત્તાના કેન્દ્રીકરણને કારણે મનસ્વી નિર્ણયો લેવાની શક્યતા વધે છે . લાંચરુશવત - લાગવગને પ્રોત્સાહન મળે છે અને કર્મચારીઓમાં અસહકારનું વલણ પેદા થાય છે તથા મુખ્ય અધિકારીઓનો કાર્યબોજ વધે છે . સત્તાની સોંપણી ફરજિયાત છે . જ્યારે વિકેન્દ્રીકરણના વિકલ્પે કેન્દ્રીકરણ અપનાવી શકાય છે . સત્તા સોંપનાર પોતાના તાબેદારો પર સતત નિરીક્ષણ અને અંકુશ રાખે છે . જ્યારે વિકેન્દ્રીકરણમાં અધિકારીઓ આચારસંહિતા મુજબ કામ કરવા અને નિર્ણયો કરવા સ્વાયત્ત હોય છે . ટૂંકમાં સત્તાસોંપણી અને વિકેન્દ્રીકરણ વચ્ચે બહુ પાતળી ભેદરેખા છે . સતત સંશોધનો અને બદલાતી જતી પરિસ્થિતિને લીધે દરેક શાસ્ત્રનું કાર્યક્ષેત્ર બદલાતું જતું હોય છે . તે સંજોગોમાં તેની વ્યાખ્યામાં સમયાનુસાર ફેરફાર થતો હોય છે , અર્થાત્ તે સ્થિર રહેતી નથી . અર્થશાસ્ત્ર સમાજમાં રહેતાં સામાન્ય મનુષ્યના આર્થિક વર્તનનો અભ્યાસ કરે છે . સમાજની પરિસ્થિતિ સતત બદલાતી રહે છે , તેને અનુરૂપ મનુષ્યના આર્થિક વર્તનમાં પણ ફેરફાર થાય છે . તેથી તેનું અર્થશાસ્ત્રનું કાર્યક્ષેત્ર સતત બદલાતું જોવા મળ્યું છે . પ્રો. એડમ સ્મિથની વ્યાખ્યા : અર્થશાસ્ત્ર સંપત્તિનું શાસ્ત્ર છે . પ્રો. આલ્ફ્રેડ માર્શલની વ્યાખ્યા : અર્થશાસ્ત્ર માનવકલ્યાણનું શાસ્ત્ર છે . પ્રો. રોબિન્સની વ્યાખ્યા : અર્થશાસ્ત્રનું કરકસરનું શાસ્ત્ર છે . આ જ કારણસર આ વ્યાખ્યા ટીકાપાત્ર બની . સંપત્તિ પર ભાર મૂકતી વ્યાખ્યા સમકાલીન સંજોગો સાથે સુસંગત ન હતી . લોકોમાં ધાર્મિક લાગણી પ્રબળ હતી અને આધ્યાત્મિક મૂલ્યો સર્વોપરી ગણાતાં હતાં . મજૂરોનું શોષણ થતું હતું અને ગામડાંઓની અર્થવ્યવસ્થા તૂટતી હતી . એટલે સમાજસુધારકો સંપત્તિને ઘૃણાની નજરે જોતા હતા . સંપત્તિનો અભ્યાસ પણ તેમની દૃષ્ટિએ ઘૃણાપાત્ર હતો . અર્થશાસ્ત્ર શયતાનનો ગ્રંથ છે એવો આક્ષેપ મૂકવામાં આવ્યો . અર્થશાસ્ત્ર અમંગળ અને આફતરૂપ વિજ્ઞાન છે એવો ડર વ્યક્ત કરવામાં આવ્યો . સંપત્તિનાં જે દૂષણો અર્થશાસ્ત્ર પર આરોપવામાં આવ્યાં હતાં તેમાંથી અર્થશાસ્ત્રને મુક્ત કરવું આવશ્યક હતું . અર્થશાસ્ત્ર માનવીની એવી પ્રવૃત્તિઓનો અભ્યાસ કરે છે જેને સંપત્તિ સાથે સંબંધ છે . કારણકે સંપત્તિ વિના માનવકલ્યાણ શક્ય નથી . આમ , માર્શલે સ્પષ્ટતા કરી કે સંપત્તિ સાધન છે અને માનવકલ્યાણ સાધ્ય છે . અર્થશાસ્ત્ર માનવીના સામાન્ય જીવનવ્યવહારનો અભ્યાસ કરે છે . માર્શલના દૃષ્ટિકોણને પ્રતિબિંબિત કરતી અન્ય કેટલીક વ્યાખ્યાઓ પણ ખૂબ પ્રચલિત બની . અર્થશાસ્ત્રમાં માનવી કેન્દ્ર સ્થાને છે , સંપત્તિ નહીં . સંપત્તિ જેટલા અંશે માનવકલ્યાણમાં ફાળો આપે છે , તેટલા જ અંશે તે મહત્ત્વની છે , સંપત્તિ સર્વોપરી નથી . માનવકલ્યાણનો આધાર માત્ર સંપત્તિ પર છે એવું પણ નથી . અર્થશાસ્ત્રને શુદ્ધ આર્થિક માનવી સાથે નિસ્બત નથી . શુદ્ધ આર્થિક માનવી તે છે જેની બધી પ્રવૃત્તિઓ સ્વાર્થપ્રેરિત હોય છે . આર્થિક માનવી દયા અને પ્રેમ જેવી બિનઆર્થિક બાબતોથી પ્રભાવિત થયા વિના નિર્ણયો લે છે . એનો અર્થ એ છે કે અર્થશાસ્ત્ર સામાજિક વિજ્ઞાન છે . અર્થશાસ્ત્રમાં માનવીની આર્થિક પ્રવૃત્તિઓનો અભ્યાસ કરવામાં આવે છે . અર્થશાસ્ત્રના અભ્યાસમાં માનવીની સામાજિક , રાજકીય અને ધાર્મિક પ્રવૃત્તિઓનો સમાવેશ થતો નથી . મતલબ કે માનવસુખનાં અભૌતિક સાધનોનો અર્થશાસ્ત્રના અભ્યાસ ક્ષેત્રમાં સમાવેશ થતો નથી . માર્શલ માનવીની પ્રવૃત્તિઓને બે વિભાગોમાં વહેંચે છે . આર્થિક પ્રવૃત્તિઓ અને બિનઆર્થિક અને બધી બિનઆર્થિક પ્રવૃત્તિઓને અર્થશાસ્ત્રમાંથી બાકાત રાખે છે . રૉબિન્સના મત મુજબ આ વર્ગીકરણ અતાર્કિક અને અવૈજ્ઞાનિક છે . માનવીની કોઈ પણ પ્રવૃત્તિ સંપૂર્ણપણે આર્થિક કે બિનઆર્થિક હોતી નથી . માનવીની દરેક પ્રવૃત્તિમાં એક આર્થિક તત્ત્વ હોય છે , આર્થિક પાસું હોય છે . પણ એમાં આર્થિક તત્ત્વ સમાયેલું છે . ભગવાનની પૂજા કરવા માટે મંદિરમાં જવું એ દેખીતી રીતે એક ધાર્મિક પ્રવૃત્તિ છે . પણ એમાં ય આર્થિક તત્ત્વ સમાયેલું છે . કદાચ , મંદિરે જવા માટે ઑટોરિક્ષાનું ભાડું આપ્યું છે અને આ નાણાં બીજા કોઈ હેતુ માટે ખર્ચી શકાયા હોત . કંઈ નહીં તો છેવટે , મંદિરે જવા માટે સમય ફાળવ્યો છે જેનો ઉપયોગ આવક કમાવવા માટે થઈ શક્યો હોત . આમ દરેક પ્રવૃત્તિમાં આર્થિક પાસું હોય છે અને અર્થશાસ્ત્ર દરેક પ્રવૃત્તિના આર્થિક પાસાનો અભ્યાસ કરે છે . નિર્જન ટાપુ પર એકાકી જીવન ગુજારતી વ્યક્તિની પ્રવૃત્તિઓ સાથે એને નિસ્બત નથી . રૉબિન્સના આ સૂચિતાર્થ પણ સ્વીકારતા નથી . એની શક્તિ મર્યાદિત છે . એની પાસે સમય મર્યાદિત છે . એટલે એણે પણ શક્તિ અને સમયની કરકસર કરવી પડે છે . એની પ્રવૃત્તિઓમાં પણ આર્થિક પાસું છે . આથી અર્થશાસ્ત્રના અભ્યાસક્ષેત્રમાં એની પ્રવૃત્તિઓનો પણ સમાવેશ પામે છે . માર્શલે આપેલી વ્યાખ્યામાં માનવસુખનાં ભૌતિક સાધનો પર ભાર મૂકવામાં આવ્યો છે . એનો અર્થ એ છે કે માનવકલ્યાણમાં ફાળો આપતી ભૌતિક ચીજવસ્તુઓનો જ અભ્યાસ કરવામાં આવે છે . દા.ત. , અનાજ અને કાપડ . કેટલીક ચીજવસ્તુઓ માનવકલ્યાણમાં ફાળો આપે છે પણ એ ભૌતિક નથી તેથી અર્થશાસ્ત્રના અભ્યાસક્ષેત્રમાં એનો સમાવેશ થઈ શકતો નથી . આથી અભૌતિક ચીજોને અર્થશાસ્ત્રને અભ્યાસક્ષેત્રમાંથી બાકાત રાખી શકાય નહીં . કેટલીક સંપત્તિ ભૌતિક છે , પણ કલ્યાણકારી નથી . તેના ઉપભોગથી માનવકલ્યાણમાં વધારો થતો નથી , ઘટાડો થાય છે . દા.ત. સિગારેટ , દારૂ , ગાંજો અને અફીણ . આ બધી ચીજોનો સંપત્તિમાં સમાવેશ થાય છે પણ માનવસુખમાં તેમનો ફાળો નકારાત્મક છે . માનવકલ્યાણ માપી શકાતું નથી . દૂધનો એક કપ આપણને સુખનો અનુભવ કરાવે છે પણ કોને કેટલું સુખ આપે છે એ કહી શકાતું નથી . કોઈ એક જ સમયે જુદી જુદી વ્યક્તિઓ માટે માનવકલ્યાણનો અર્થ જુદો જુદો હોય છે . કૉફી અમુક માણસો માટે આનંદદાયક હોય છે , તો અમુક માણસો માટે દુઃખદાયક હોય છે . કોઈ એક જ વ્યક્તિ માટે પણ માનવકલ્યાણનો અર્થ જુદા જુદા સમયે જુદો જુદો હોઈ શકે છે . કારણકે તેની અભિરુચિ અને અભિપ્રાયો બદલાતા હોય છે . એમણે તપાસવું પડશે કે કયા ધ્યેયો ઈચ્છનીય છે અને કયા ધ્યેયો અનિચ્છનીય છે . અર્થશાસ્ત્ર આદર્શલક્ષી વિજ્ઞાન બની જશે . પરંતુ રૉબિન્સ માને છે કે અર્થશાસ્ત્ર વાસ્તવદર્શી વિજ્ઞાન કરવામાં આવે તોજ કાર્યકારણ સંબંધ અંગેના સચોટ નિયમો પ્રસ્થાપિત કરી શકાશે . તેથી આર્થિક પ્રશ્ન પેદા થાય છે . આ બાબતની થોડી વિગતે ચર્ચા કરીએ . તેથી જરૂરિયાતો અમર્યાદિત છે તેમ સ્પષ્ટ થાય છે . મનુષ્યની જરૂરિયાતો અમર્યાદિત છે . તેનો સરવાળો કે ગુણાકાર થાય છે . માણસ જન્મે તે પહેલાંથી અને મૃત્યુ બાદ પણ એક યા બીજી જરૂરિયાત પેદા થતી જોવા મળે છે . કેટલીક જરૂરિયાતો સંતોષી શકાય છે , પરંતુ તે ફરીથી ઉદભવે છે . તેને લીધે મનુષ્ય સતત પ્રયત્ન કર્યા કરે છે . તેને લીધે આર્થિક પ્રવૃત્તિ પેદા થાય છે . પરંતુ વાસ્તવમાં તેમ જોવા મળતું નથી . પરંતુ જરૂરિયાતોની તુલનામાં સાધનો ઓછા છે . સાધનોની માગ કરતાં તેમનો પૂરવઠો ઓછો રહે છે . અર્થાત્ સાધનોની સાપેક્ષ અછત છે . તેની કિંમત ઊપજવાની નથી . તે કિંમત ચુકવવા માટે વ્યક્તિએ આર્થિક પ્રવૃત્તિ કરવી પડે છે . ચીજવસ્તુઓ અને સેવાઓ તેમ જ તેમને ઉત્પન્ન કરવાનાં જે સાધનો છે તેમની સાપેક્ષ તંગી છે . એટલું જ નહિ પરંતુ આ સાધનોનો એક યા બીજો એટલેકે વૈકલ્પિક ઉપયોગ શક્ય છે . જમીનમાંથી કપાસ , તમાકુ , મગફળી એમ અલગ અલગ પાક લઈ શકાય છે . જમીનને પડતર રાખી શકાય છે , તેમાં હાઉસિંગ - સોસાયટી રચી શકાય છે . તેમાં કારખાનાનું મકાન પણ બાંધી શકાય , રમતગમત માટેનું સ્ટેડિયમ પણ તેમાં તૈયાર થઈ શકે . આમ , તેના અનેકવિધ ઉપયોગો શક્ય છે . પરંતુ બધા જ ઉપયોગો એકસાથે શક્ય નથી . એક ઉપયોગ પસંદ કરવામાં આવે તો બીજો ઉપયોગ જતો કરવો પડે છે . તેથી પસંદગીનો આર્થિક પ્રશ્ન પેદા થાય છે . વ્યક્તિ તેની જરૂરિયાતોની તીવ્રતા મુજબ જરૂરિયાતોને અગત્યાનુક્રમ આપે છે . પાઈપલાઈનનો ઉપયોગ પીવાના પાણીના વહન માટે કરવામાં આવશે . ઉપરની ત્રણે પરિસ્થિતિ એકસાથે જોવા મળે તોજ આર્થિક પ્રશ્ન પેદા થાય છે . કેમકે જો બુદ્ધિપૂર્વકનું વર્તન કરવામાં આવે તોજ સાધનોનો યોગ્ય વિનિયોગ કે કરકસર થઈ શકે . તેમ કરવામાં આવે તો જરૂરિયાતો વધુમાં વધુ સંતોષી શકાય . પ્રો. રૉબિન્સે અછતવાળાં સાધનોની કરકસર / ત્રેવડ કરવા સૂચવ્યું છે . તેમ છતાં રૉબિન્સે આપેલી વ્યાખ્યા તદ્દન ખામીરહિત નથી . એની વિરુદ્ધ પણ કેટલીક ગંભીર ટીકાઓ થઈ છે . માર્શલનો માનવતાવાદી આત્મા હજી જીવે છે . માનવતાવાદીની નજરમાં રૉબિન્સે આપેલી વ્યાખ્યા અમાનવીય છે , લાગણીશૂન્ય છે . અછતલક્ષી વ્યાખ્યામાં પણ માનવકલ્યાણ અભિપ્રેત છે . પરંતુ કરકસર પાછળ સમાજનો ઉદ્દેશ મહત્તમ સંતોષ કે મહત્તમ ઉત્પાદન મેળવવાનો હોય છે . રૉબિન્સની વ્યાખ્યા અતિ સંકુચિત છે અને અતિવ્યાપક પણ છે . કેટલીક સમસ્યાઓ આર્થિક છે પણ અછત સાથે સંબંધિત નથી . આ સમસ્યા માટે વિપુલતા જવાબદાર છે , અછત નહીં . આ દૃષ્ટિએ રૉબિન્સની વ્યાખ્યા અતિ સંકુચિત છે . કેટલીક સમસ્યાઓ અછત સાથે સંબંધિત છે છતાં તે આર્થિક સમસ્યાઓ નથી . દા.ત. , રણમેદાનમાં સેનાનાયક દ્વારા સૈનિકોની ગોઠવણીનો પ્રશ્ન . આ દૃષ્ટિએ રૉબિન્સની વ્યાખ્યા અતિ વ્યાપક છે . રૉબિન્સની દૃષ્ટિએ અર્થશાસ્ત્ર માનવીય વિજ્ઞાન છે , સામાજિક વિજ્ઞાન નથી . હિમાલયની પર્વતમાળામાં એકલો રહેતો સાધુ પણ અછતની સમસ્યા અનુભવે છે . તેનો સમય અને તેની શક્તિ મર્યાદિત છે . આરામ , દુન્વયી કામ અને ભક્તિકાર્ય વચ્ચે એણે યોગ્ય રીતે સમયની ફાળવણી કરવી પડે છે . સાધુની પ્રવૃત્તિઓને પણ અર્થશાસ્ત્રની વ્યાખ્યા લાગુ પડે છે . પણ ઘણા અર્થશાસ્ત્રીઓ માને છે કે અર્થશાસ્ત્ર સામાજિક વિજ્ઞાન છે . અર્થશાસ્ત્ર માત્ર સાધનફાળવણીનો અભ્યાસ નથી . મૂડીવાદી સમાજમાં સામાન્ય રીતે સાધનોની ફાળવણી ભાવતંત્ર દ્વારા થાય છે . વિકાસના અર્થશાસ્ત્રની અવહેલના થઈ છે . આમ , રૉબિન્સનો અભિગમ સ્થિરતાલક્ષી છે . એમાં પરિવર્તનશીલતાની ( ડાયનૅમિઝમ ) અવગણના થાય છે . શું અર્થશાસ્ત્ર વિજ્ઞાન છે ? વિજ્ઞાન એટલે પદ્ધતિસરનું જ્ઞાન . કોઈ પણ વિજ્ઞાનમાં વિભિન્ન પરિબળો વચ્ચેના કાર્યકારણ સંબંધની સમજુતી આપવામાં આવે છે . માત્ર હકીકતોના સમૂહને વિજ્ઞાન પણ હકીકતો પર રચાયેલું હોય છે . આ માપદંડ મુજબ અર્થશાસ્ત્ર ખરેખર વિજ્ઞાન છે . કારણકે એમાં આર્થિક હકીકતોને માત્ર એકઠી કરવામાં આવતી નથી . વર્ગીકરણ અને વિશ્લેષણને અંતે તેમની વચ્ચેનો કાર્યકારણ સંબંધ આર્થિક નિયમોના સ્વરૂપમાં દર્શાવવામાં આવે છે . વિજ્ઞાનનું આ લક્ષણ અર્થશાસ્ત્રમાં પણ જોવા મળે છે . આર્થિક પરિબળો નાણાં વડે માપી શકાય છે અને કાર્યકારણ સંબંધ ગાણિતિક સ્વરૂપમાં દર્શાવી શકાય છે . આ દૃષ્ટિએ પણ અર્થશાસ્ત્રને વિજ્ઞાનનો દરજ્જો આપી શકાય છે . અર્થશાસ્ત્રમાં જ્ઞાનપ્રાપ્તિ માટે વૈજ્ઞાનિક પદ્ધતિ અપનાવવામાં આવે છે એ નિઃશંક છે અને એ કારણસર એ બેશક વિજ્ઞાન છે . ભૌતિક વિજ્ઞાનો જડપદાર્થોનો અભ્યાસ કરે છે . તેથી આગાહી કરવી શક્ય છે , જ્યારે અર્થશાસ્ત્ર માનવીનો અભ્યાસ કરે છે . માનવી ગમે તે નિર્ણયો લેવાની અને ગમે તે પ્રવૃત્તિ કરવાની સંપૂર્ણ સ્વતંત્રતા ધરાવે છે . તેનાં નિર્ણયો અને પ્રવૃત્તિઓ પર અનેક પ્રકારનાં જટિલ પરિબળોની અસર હોય છે . આથી તેની પ્રવૃત્તિઓ વિશે ચોક્કસ આગાહી શક્ય નથી . વાસ્તવમાં હવામાનશાસ્ત્રની આગાહીઓની સરખામણીમાં અર્થશાસ્ત્રની આગાહીઓ વધુ આધારભૂત હોય છે . અર્થશાસ્ત્ર વાસ્તવદર્શી વિજ્ઞાન છે કે આદર્શલક્ષી ? વાસ્તવદર્શી વિજ્ઞાન આર્થિક વાસ્તવિક્તાનું દર્શન કરાવે છે , જ્યારે આદર્શલક્ષી વિજ્ઞાન આદર્શોની સ્થાપના કરે છે . આ તફાવત વધુ સ્પષ્ટ કરવા માટે અર્થશાસ્ત્રમાંથી જ એક ઉદાહરણ લઈએ . વ્યાજનો દર કઈ રીતે નક્કી થાય છે ? વ્યાજના દરના ફેરફારો માટે કયા પરિબળો જવાબદાર છે ? આ પ્રશ્નોનો અભ્યાસ વાસ્તવદર્શી અર્થશાસ્ત્ર વિષય છે . વ્યાજ આપવું કે લેવું યોગ્ય છે ? વ્યાજનો કયો દર વાજબી દર છે ? આ પ્રશ્નોના જવાબ આપવાનું કાર્ય આદર્શલક્ષી અર્થશાસ્ત્રનું છે . આંખો પર રંગીન ચશ્માં મૂકી દેવામાં આવે તો વાસ્તવિક્તાને એના મૂળ સ્વરૂપમાં કદી જોઈ શકાતી નથી . પણ યોગ્યાયોગ્યતાના અભિપ્રાયની ચકાસણી કરવા માટે આપણી પાસે કોઈ માપદંડ નથી . તેમ છતાં , અનેક અર્થશાસ્ત્રીઓ લૉર્ડ રૉબિન્સ સાથે સંમત થતા નથી . લૉર્ડ રૉબિન્સ માને છે કે અર્થશાસ્ત્ર કોઈ આદર્શોની સ્થાપના કરતું નથી . અર્થશાસ્ત્રીને સલાહનો એક શબ્દ પણ ઉચ્ચારવાનો અધિકાર , એક અર્થશાસ્ત્રી તરીકે નથી જ . ધ્યેયોની ઈચ્છનીયતા વિશે તે કાંઈ પણ કહેવા શક્તિમાન નથી . તેમ છતાં , લૉર્ડ રૉબિન્સના મત મુજબ , અર્થશાસ્ત્ર એક મહત્ત્વનું અને ઉપયોગી વિજ્ઞાન છે . અર્થશાસ્ત્ર પોતે પસંદગી કરી આપતું નથી . તે આપણને પસંદગીની તકલીફમાંથી સંપૂર્ણપણે મુક્ત કરતું નથી . પરંતુ તર્કબદ્ધ રીતે વર્તવા માટે આપણે શું પસંદ કરીએ છીએ એ વિશે આપણે સભાન હોવું જરૂરી છે . તેની મદદથી આપણે વિકલ્પોના બધા સૂચીતાર્થોનું જ્ઞાન મેળવી શકીએ છીએ . પણ સાચો નિર્ણય લેવા માટે આયાતજકાતની બીજી અસરો ધ્યાનમાં લેવી જોઈએ . એ અર્થશાસ્ત્રનો અભ્યાસ કરવામાં આવે તોજ શક્ય બને છે . આવા અસંગત ધ્યેયોની સિદ્ધિના પ્રયાસો કદી સફળ થઈ શકતા નથી . આનંદપ્રમોદ માટે લોકોને વધુ સમય અને વધુ સવલતો પ્રાપ્ત થાય છે . આમ , રૉબિન્સની વ્યાખ્યા સ્થિરતાલક્ષી છે . પરંતુ તાજેતરમાં અર્થશાસ્ત્રીઓએ પરિવર્તનલક્ષી અભિગમ અપનાવ્યો છે . પરિણામે વિકાસનું અર્થશાસ્ત્ર ખૂબ ઝડપથી વિકાસ પામ્યું છે . કઈ વસ્તુઓનું ઉત્પાદન કરવું ? કેટલા પ્રમાણમાં ? કોઈ એક વસ્તુનું ઉત્પાદન વધારવા માટે અન્ય વસ્તુના ઉત્પાદનમાં ઘટાડો કરવો પડે છે . મૂડીસાધનોનું ઉત્પાદન વધતાં સંતોષની સરખામણીમાં ભાવિ સંતોષને વધુ મહત્ત્વ આપે છે . મૂડી સાધનોનું ઉત્પાદન વધતા ભવિષ્યમાં વધુ વપરાશી વસ્તુઓનું ઉત્પાદન કરી શકાશે . વર્તમાન વપરાશનું બલિદાન આપીને સમાજ ભવિષ્યમાં વધુ વપરાશી વસ્તુઓ મેળવી શકશે . સંતોષની વધુ ઊંચી સપાટી પ્રાપ્ત કરશે . સિંચાઈની નાની યોજના શ્રમપ્રચુર હોય છે અને મોટી યોજના મૂડીપ્રચુર હોય છે . આમ , કઈ રીતે ઉત્પાદન કરવું એ પ્રશ્ન ઉત્પાદન પદ્ધતિની પસંદગીનો પ્રશ્ન છે . ઉત્પાદનની પદ્ધતિ એટલે સાધનોનું ચોક્કસ સંયોજન . ઉત્પાદનની જુદી જુદી પદ્ધતિઓમાં સાધનોનું સંયોજન જુદું જુદું હોય છે . સાધનોની અછત છે તેથી સાધનોનો ઉપયોગ કરકસરભર્યો થવો જોઈએ . સાધનોનો કરકસરભર્યો ઉપયોગ કરીને જ મહત્તમ ઉત્પાદન મેળવી શકાય છે . મૂડીની સરખામણીમાં શ્રમ વધુ ઉપલબ્ધ હોય તો મૂડીપ્રચુર પદ્ધતિ પસંદ કરવી જોઈએ . કારણકે અર્થતંત્રને ઉત્પાદનક્ષમતાનો આધાર અમુક અંશે ઉત્પાદન પદ્ધતિ પર હોય છે . વસ્તુઓ - સેવાઓની વહેંચણી કઈ રીતે કરવી ? સમાજના જુદા જુદા વર્ગો વચ્ચે રાષ્ટ્રીય ઉત્પાદનની વહેંચણીનો આધાર મુખ્યત્વે આવકની વહેંચણી પર હોય છે . જે લોકોની આવક વધુ હોય છે તેમની ખરીદશક્તિ વધુ હોય છે . તેઓ રાષ્ટ્રીય ઉત્પાદનનો વધુ હિસ્સો લઈ જાય છે . જે લોકોની આવક ઓછી હોય છે તેમની ખરીદશક્તિ ઓછી હોય છે . તેમની પાસે રાષ્ટ્રીય આવકનો ઓછો હિસ્સો આવે છે . આવકની વહેંચણી જેમ વધુ અસમાન તેમ રાષ્ટ્રીય ઉત્પાદનની વહેંચણીમાં અસમાનતા વધુ હોય છે . આમ , રાષ્ટ્રીય ઉત્પાદનની વહેંચણીનો પ્રશ્ન શુદ્ધ આર્થિક પ્રશ્ન નથી . એમાં સામાજિક ન્યાયનો પ્રશ્ન પણ સમાયેલો છે . લોકો ઉત્પાદનની પ્રક્રિયામાં ફાળો આપીને આવક મેળવે છે . શ્રમ પૂરો પાડતા લોકોને વેતનના સ્વરૂપમાં આવક મળે છે . આથી આવકની વહેંચણીનો આધાર મહદઅંશે સાધનોની બજાર કિંમતો પર હોય છે . આમ , રાષ્ટ્રીય ઉત્પાદનની વહેંચણીનો પ્રશ્ન એ સાધન કિંમતોના નિર્ધારણનો પ્રશ્ન છે . શું સાધનોનો કાર્યક્ષમતાપૂર્વક ઉપયોગ થાય છે ? સાધનોની અછત છે એટલે તેમનો ઉપયોગ કાર્યક્ષમતાપૂર્વક થવો જોઈએ . કઈ વસ્તુઓ ઉત્પન્ન કરવી ? કઈ રીતે ? અને તેમની વહેંચણી કઈ રીતે કરવી ? આ બધા પ્રશ્નોના ઉકેલ મેળવ્યા પછી એ તપાસવું જરૂરી છે કે ઉકેલો કાર્યક્ષમ છે કે નહીં . ઉત્પાદન અને વહેંચણીના નિર્ણયોમાં કાર્યક્ષમતાનો અભાવ તો નથી ? ઉત્પાદનની કાર્યક્ષમતા એટલે સાધનોની એવી ફાળવણી કે જેમાં ફેરફાર કરવામાં આવે તો કુલ ઉત્પાદન ઘટી જાય . અહીં ટેકનિકલ કાર્યક્ષમતા અને આર્થિક કાર્યક્ષમતા વચ્ચેનો તફાવત નોંધી લેવો જોઈએ . આમ , આર્થિક કાર્યક્ષમતાનો સમાવેશ થઈ જાય છે . આર્થિક કાર્યક્ષમતા સિદ્ધ કરવામાં આવે ત્યારે ટેકનિકલ કાર્યક્ષમતા પણ સિદ્ધ થઈ ગઈ હોય છે . શું ઉપલબ્ધ સાધનોનો પૂર્ણતમ ઉપયોગ થાય છે ? કામ કરવાની શક્તિ અને ઈચ્છા ધરાવતા બધા કામદારોને ઉત્પાદક રોજગારી મળવી જોઈએ . ઉદ્યોગોમાં અને ખેતરોમાં ઉત્પાદનક્ષમતાનો પૂર્ણતમ ઉપયોગ થવો જોઈએ . વાસ્તવિક ઉત્પાદન અર્થતંત્રની ઉત્પાદનક્ષમતા બરાબર હોવું જોઈએ . અર્થશાસ્ત્રની પરિભાષામાં કહીએ તો અનૈચ્છિક બેરોજગારી શૂન્ય હોવી જોઈએ . ઈચ્છા વિરુદ્ધ શ્રમિકો અને અન્ય સાધનમાલિકો બેરોજગાર ન હોવા જોઈએ . અર્થતંત્ર પૂર્ણ રોજગારીની સપાટીએ કામ કરતું હોવું જોઈએ . વાસ્તવમાં પૂર્ણ રોજગારીનો પ્રશ્ન કાર્યક્ષમતાનો જ પ્રશ્ન છે . આ પ્રકારની બિનકાર્યક્ષમતા મૂડીવાદી અર્થવ્યવસ્થાની ગંભીરતમ ત્રુટી છે . અહીં ઉત્પાદક અને ઉપભોક્તા બંને ભૂમિકાઓ એક જ વ્યક્તિ અદા કરે છે . તે જેટલું કામ કરવાની ઈચ્છા ધરાવે છે એટલું કામ કરે છે . અહીં અનૈચ્છિક બેકારી નથી . તેઓ સ્વતંત્રપણે ઉત્પાદન અને ઉપયોગ અંગેના નિર્ણયો લે છે . કુલ માગ ઓછી હોય છે ત્યારે બેરોજગારી સર્જાય છે . કુલ માગ વધુ હોય છે ત્યારે ફુગાવો સર્જાય છે . બેરોજગારી અને ફુગાવો બંને પરિસ્થિતિઓમાં સાધનોને દુર્વ્યય થાય છે . શું અર્થતંત્રની ઉત્પાદનક્ષમતા સતત વધે છે ? અર્થતંત્રની ઉત્પાદનક્ષમતા વધે તેમ વસ્તુઓ સેવાઓનું ઉત્પાદન વધે છે . લોકોનું જીવનધોરણ ઊંચે જાય છે . જીવનધોરણમાં વૈવિધ્ય આવે છે અને લોકો સંતોષની વધુ ઊંચી સપાટી પર ગતિ કરે છે . સાધન પૂરવઠો અને માનવજરૂરિયાતો વચ્ચેનું અંતર ઘટાડવામાં આવે છે . આર્થિક વિકાસ સાથે અનુકૂલનનો પ્રશ્ન પણ સંકળાયેલો છે . સાધનોની ફાળવણી બદલાય છે . જો સાધનફાળવણીમાં ઝડપથી યોગ્ય ફેરફારો કરવામાં ન આવે તો કાર્યક્ષમતા ઘટે છે . સાધનોનો દુર્વ્યય થાય છે . ઉત્પાદનશક્યતા રેખાને રૂપાંતર રેખા પણ કહેવામાં આવે છે . ઉત્પાદનનાં બધાં સાધનો ઉત્પાદનકાર્યમાં જોડાયેલાં છે . અર્થતંત્રમાં પૂર્ણ રોજગારી પ્રવર્તે છે . સાધનોનો પૂરવઠો સ્થિર છે પણ તેમને એક ઉદ્યોગોમાંથી બીજા ઉદ્યોગ તરફ લઈ જઈ શકાય છે . સાધનોની ફાળવણી બદલાય છે . ઉત્પાદન પદ્ધતિઓ સ્થિર છે . માત્ર બે જ વસ્તુઓનું ઉત્પાદન કરવામાં આવે છે . સાધનોની અછત છે , તેથી બધી વસ્તુઓનું ઉત્પાદન એકસાથે વધારી શકાતું નથી . સમાજે ઉત્પાદનશક્યતા રેખા પર એક બિંદુએથી બીજા બિંદુએ ગતિ કરવી પડશે . તે ઉત્પાદનશક્યતા રેખા ઓળંગી શકે નહીં . ઉત્પાદનશક્યતા રેખા પરનું પ્રત્યેક બિંદુ ચોક્કસ સાધનફાળવણી દર્શાવે છે . જુદાં જુદાં બિંદુઓએ સાધનફાળવણી જુદી જુદી છે . કઈ રીતે ઉત્પાદન કરવું એ ઉત્પાદન પદ્ધતિની પસંદગીનો પ્રશ્ન છે . તેને મહત્તમ ઉત્પાદન પ્રાપ્ત થશે નહીં . પણ પરોક્ષ રીતે એ અંગે માહિતી મેળવી શકાય . મોજશોખની વસ્તુઓના ઉત્પાદન માટે વધુ સાધનો ફાળવવામાં આવે છે . આવકની વહેંચણી ઓછી અસમાન છે . કુલ ઉત્પાદન મહત્તમ હશે . અથવા બંને વસ્તુઓનું ઉત્પાદન એકસાથે વધારી શકાય છે . બંને વસ્તુઓનું ઉત્પાદન વધારી શકાય છે . શુકલની ફેવર કરી એ ભૂલ થઈ . ખરેખર તો એ સારું કામ કરે છે ને વળી ઉપયોગી માણસ પણ ખરો - એવું સાહેબ આગળ બોલવું જ નહોતું જોઈતું પણ બોલાઈ ગયું . એને પ્રમોશન મળ્યું . એક દલિતના હાથે એક સવર્ણનો ઉદ્ધાર થયો ! ! ! જોકે હું ન બોલત તો ય એનું પ્રમોશન તો થવાનું જ હતું . તો પછી બૂરા શું કામ બનવું ? જોકે માણસ છે કામનો . ડ્રાફ્ટિંગ તો એનું જ . તમે જેવું વિચારતા હો એવું એ લખી આપે અને એ પણ સહેજ છેકછાક વગર . ગમે એમ પણ મૂળે તો બામણનો દીકરો , ને ઘરના સંસ્કાર એટલે જાણે સરસ્વતી તો જીભે જ - આમ એના વખાણ ન કરવા જોઈએ , એ ` રૂલબુકની ` વિરુદ્ધની વાત થઈ . ચાવડાએ તો બધાની વચ્ચે કહ્યું હતું કે આ સોલંકી પેલી ચોટલીના જ્યાં હોય ત્યાં વખાણ કર્યા કરે છે . આપણી રૂલબુકનો છડેચોક ભંગ કરે છે . આ ના ચાલે . મહેતાએ ટાપસી પુરાવી હતી , ` હા હા હું પરમ દિવસે જ એની ઑફિસે ગયો હતો . ` મેં પણ કાને સાંભળ્યું ને સગી આંખે જોયું . પછી તો બધા કાગડાની જેમ કા કા કા કરતાં જાત ઉપર ઊતરી આવ્યા . ઘડીભર તો હું ય ભીંસમાં આવી ગયો . ઘડીકવાર તો જવાબ શુ દેવો એ સૂઝ્યું જ નહીં . પણ આવડો મોટો અધિકારી અમસ્તો થયો છું ? વળતું સૂઝી આવ્યું : કહું છું એકવાર મને સાંભળશો ? નકર મારાથી ગાળ બોલાઈ જશે . તો પાછા કહેશો કે આ સોલંકી તો મા સમાણી જ ઝૂડતો હોય છે . ગાળની બીકે બધા ચૂપ થયા એટલે મેં પૂછ્યું , ` કદી કોઈએ વાઘ માર્યો ? સિંહ માર્યો ? હાથીનો શિકાર કર્યો ? ` સાલા એકબીજાનાં મોં તાકતા મચ્છરોની જેમ ગણગણાટ કરવા માંડ્યા . એ ગણગણાટ ઘોંઘાટમાં ફેરવાય એ પહેલાં મેં કહ્યું , તમે બધાએ આજ સુધી સસલાં માર્યા . તેતર માર્યા . ચકલા ચૂંથ્યા . બહુ બહુ તો એકાદ બાપડી હરણીનો શિકાર કર્યો પણ - મારો ઈરાદો તો આ શુકલ , મારી હેડીનો છે એને તો મારે એવો ભેરવી દેવો છે કે બેટો આખી જિંદગી પોતાની જાતને પૂછ્યા કરે કે શું કામ બામણના ઘરમાં જનમ લીધો ? ` હા , પણ ક્યારે ? ` કોઈ ડબકડોયાએ અધીરાઈ દેખાડી . ` બહુ ડાહ્યા , બોલ્યા ક્યારે ? ` અરે કહું છું પણ . બકરાને વધેરતાં પહેલાં તાજોમાજો તો કરવો પડે ને ? શિકાર જરા તગડો હોય તો મારવાની ય મઝા આવે ને ? હજી હું પૂરું કરું એ પહેલાં તો એક - બે જણા સપોર્ટમાં આવી ગયા . સોલંકીને એની રીતે કામ કરવા દો . એ બધાંને પહોંચી વળે એવો છે . બીજાએ કહ્યું , હા ... હા , એની પહોંચ બધે છે . તે દિવસે સીએમ ઢોરવાડો જોવા જતા હતા ત્યારે એને સાથે નહોતા લઈ ગયા ? પોલીસખાતામાં ય આપણાવાળો જ નહીં , ગમે તે પી.આઈ. હોય , સોલંકીની વાત સાંભળે છે . પછી તો મેં ય હતી એટલી દાઝ કાઢી નાંખી . હું કંઈ મહેતાફેતાની જેમ ગળામાં દોરડું લટકાવી મંત્રીઓને દેખાડતો નથી ફરતો કે કોઈના ચઢાવ્યા મારી ઉપર શંકા કરો . આમ જ આપણે કાગડા - કૂતરાની જેમ વર્તીશું તો થઈ રહ્યું ! બોલી તો કાઢ્યું , હવે શું ? મને એવો ય વિચાર આવે કે માણસ થોડો ઉપર ઊઠીને વિચારે તો શો વાંધો આવે ? સારાને વખાણતાં ને નરસાને ઠપકારતાં આપણે ક્યારે શીખીશું ? શુકલ બામણ છે એટલે નક્કામો ને રોહિત પોતાનો છે એટલે કામનો - એવું ક્યાંથી ? અમારાવાળાની ભૂલો સામે આંખમીંચામણા તો કદીયે નથી કર્યાં . પણ ભૂલો સુધારવાની તકો જરૂર આપી છે . પરંતુ જો કોઈ સુધરે જ નહીં તો માફ પણ નથી કર્યા . શુકલ કે એવા કોઈને પણ ઠીક કરવાના રસ્તા કંઈ ઓછા છે ? કોઈ પણ મહત્ત્વના કામ માટે છેક છેલ્લી ઘડીએ માહિતી આપવી . અધૂરી માહિતી આપવી , અગત્યનાં કામો મૌખિક સૂચનાથી ને ફાલતુ કામો માટે લેખિતમાં સૂચના આપવી . ` ચર્ચા કરો ` એવું લખી દેવાથી કામ તો ખોરંભે જ પડે અને ચર્ચા માટે રૂબરૂ આવે એટલે મૂળ મુદ્દાનાં બદલે મનુવાદીઓ અને બ્રાહ્મણ સંસ્કૃતિથી ચર્ચા શરૂ કરી આ ધોયેલી જાતને ધોવાની . ` હા , સાહેબ ` કહી ચૂપચાપ સાંભળ્યા કરે . મારું બેટું એ ખરું કહેવાય કે જેણે કોઈ દિવસ એક હરફ નથી ઉચ્ચાર્યો ! હવે એને કહી કહીને તે શું કહેવું ? વારો આવે તો લેખિતમાં પાડી દઈએ . પણ મારો બેટો , વારો આવા દે તો ને ? ઊલટું ખોટું થતું હોય તો ધ્યાન દોરે , ` આડો ઊભો રહે , ફાઈલ આગળ ના વધવા દે - હવે આને કેવી રીતે રોકવો ? એમ થાય કે આવો માણસ ડિપાર્ટમેન્ટનો હાથ પગ કહેવાય , ઉપરીના આંખ - કાન ગણાય - એ ઉપરીનો મોં ના બની જાય એટલે બસ ! ` જોકે એમ કંઈ કોઈના ઉપર પૂરો ભરોસો થોડો મૂકી દેવાય ? નો જ મુકાય ને ! સત્યેશ ભારતીનો દાખલો મોજૂદ છે . શૈલેષ રાવળ એનો વિશ્વાસુ . અમે ના પાડી હતી . એ તરગાળાને બહુ ચઢાવો મા . પણ સત્યેશ કહે , ` હું કંઈ એને ચઢાવતો નથી ` . જે કામ સોપું તે પૂરું કરી લાવે છે , એ પણ સમયસર . હું એને હેરાન નથી કરતો એટલું જ . ` તો પછી તું ભેરવાયો કેમનો ? આંકડાની ચકાસણી કરવી એ તારું કામ . ` જે આંકડા મુકાયા તે બધાના આધાર - પુરાવા સાથે હતા . હવે આ આંકડા જ ઉપજાવી કાઢેલા હોય તો હું કે એ શું કરીએ ? શું કરે ? મેમો અપાય . એડવર્સ રિમાર્ક નોટ થાય . પણ એ તો કહે , આ પકડાયું કેવી રીતે ? મંત્રીશ્રીને કહ્યું કોણે કે આ આંકડા ઉપજાવેલા છે ? બાકી સરકારમાં ક્યાં બધું ઊજળું એટલું દૂધ હોય છે ? હિતશત્રુઓ , બીજું કોણ ? એવી ક્યાં ખબર હતી કે પેટમાં પેસીને પગ પહોળા કરશે ? આજે એ મંત્રીશ્રીના અંગત સ્ટાફમાં ગોઠવાઈ ગયો . હવે હું એના હુકમો ઉઠાવીશ , સાલ્લો તરગાળો . પણ જુઓ મઝા ! જેને પેટ ભરીને ગાળો દીધી . જેની વિરુદ્ધ હોબાળો કર્યો એ જ રાવળ સત્યેશ ભારતીને બચાવવા નીકળ્યો . કહે , સાહેબ તમારા હાથ નીચે કામ કર્યું છે અને મને ખબર છે કે તમે નિર્દોષ છો , એટલે કહું છું કે એકવાર સાહેબને મળી લો . મેં એમને વાત કરી છે , એ તમને આમાંથી હેમખેમ બહાર નીકળવાનો રસ્તો બતાવશે . સાચું ખોટું રામ જાણે પણ એ રસ્તો બે લાખમાં પડ્યો . સત્યેશ ભારતી તો ખુશ છે . ` ફાઈલ પર ` ક્લોઝ ` લખાઈ ગયું એટલે શાંતિ . ` જાન બચી લાખો પાયે . એક લાલ લીટી લખાઈ જાત તો આગળના પ્રમોશનની પત્તર દેવાઈ જાત . બાકી રાવળે નિભાવી ખરી . શું નિભાવી ? દગાબાજી , વફાદારી , મૈત્રી કે દુશ્મની - એ અધ્યાહાર છે . બાકી આ દુનિયામાં , અમારી ભઈ સરકારી નોકરિયાતોની દુનિયામાં ` ધણીને કહે ધા અને ચોરને કહે નાસ ` કહેનારાઓનો તોટો નથી . મૂળે તો મિલકામદારનો દીકરો . મિલો સાફ કરી કરીને ભણ્યો છું . રજાના દિવસે કામ કરી જે રૂપિયો - બે રૂપિયો મળે એમાંથી નોટબુક ને ઈન્ડિપેન ખરીદ્યાં છે . ક્યારેક તો પેટમાં ટાંટિયા ખોસીને દિવસો કાઢવાના વારા આવ્યા છે . ભીખ માંગવા તો શેં જવાય ? તે મંદિરની બહાર લાગતી રામરોટીની લાઈનોમાં ય ઊભા રહેવાનું ફાવ્યું નથી . પણ ચાર રસ્તે કજિયો કાઢવા મૂકેલાં પૂરીવડા ને નારિયેળ ઊઠાવી લેતાં જરાય ખચકાયો નથી . એ વેળા કોઈ રામ કે હનુમાને ડોળા કચકચાવ્યા હોય એવો આભાસે ય નથી થયો . હજીયે એ વડાનો સ્વાદ ને કચૈડ કચૈડ અવાજ મોંમાં એમ ને એમ છે ! બસ ત્યારથી ખબર પડી ગઈ કે ધરમ - બરમ તો મોટાના ભરમ છે . સૌથી મોટું સાચ તો પેટ છે . એ જો ભરેલું હોય તો બીજા બધા ઠાઠના સ્વાદ કંઈ ઓર જ હોય છે ! પછી તો ગાંઠ વાળી લીધી કે એક દિ હું ય બધી જાતના સ્વાદ કરીશ અને મારા ભાઈઓને પણ એનો સ્વાદ ચખાડીશ . પણ આપણા જ લોકોને શું કહેવું ? એ એવી તો મૂરખાઈ કરે કે એમની ઉપર હસવું - રડવું કે પછી દયા ખાવી ? બૌદ્ધપૂર્ણિમાએ કાર્યક્રમ રાખેલો , જેમાં એકસોએક દલિતો બૌદ્ધ ધર્મ અંગીકાર કરવાના હતા . એની નિમંત્રણ પત્રિકા આવેલી જેમાં મુખ્ય સ્થાને ભગવાન બુદ્ધ બિરાજમાન હતા . ભલે , બહુ સરસ ! પણ આ બુદ્ધની આજુબાજુ ચામર કોણ ઢાળે છે ? રિદ્ધિ સિદ્ધિ અને ભગવાન બુદ્ધના પગને ધોવાનું કામ ગણપતિ કરે છે . વિષ્ણુ અને શિવજીના હાથમાં લાંબા ઝાડુ પકડાવ્યાં છે તે રસ્તો સાફ કરે છે . બ્રહ્મા ને ઈન્દ્ર સાફ થતા રસ્તા પર પાણી છાંટે . લક્ષ્મી - સરસ્વતીની જોડી ફૂલડાં વેરે . આપણે લોકો ય કંઈ પાછા પડીએ એમ નથી . ફોન કરી પૂછ્યું , ` આ શું હલકટવાડ આદર્યા છે ? ` ` કેમ લ્યા , મઝા ના આવી ? બહુ દમન ગુજાર્યું છે , શોષણ કર્યું છે આપણું . થોડી એ લોકોની ય સળી કરીએ તો શું વાંધો ? ` ` બતાવું બે - ચાર જણાને ? એકાદો બજરંગી ય છે . ` ` જો જો ભઈ એવું કરતો . ` એમ કર એ કંકોત્રી પાછી આપી જા , ના હું જ લેવા આવું છું . આ બધા માટે નથી . પ્રાઈવેટ સરક્યુલેશનની છે . તારી પાસે ક્યાંથી આવી ગઈ ? છે ને જિગર ! એ લોકોને છંછેડવા છે . પણ બતાવ્યા વિના . પડોશીને ગાળો દેવી છે પણ પાછી તેને સંભળાય નહીં એનું ય ધ્યાન રાખવાનું ! તમારા કરતાં તો તાબોટા પાડનારા સારા . ચાર જણા સાંભળે તો છે એ તાબોટા ! પણ મને આ નથી ગમતું . ભલે હું મંદિરે જઈ દર્શન ના કરું કે પૂજા - પાઠ ના કરું . ભગવાન માટે કદી તલસ્યો નથી પણ આમ સાવ ધૂળમાં રગદોળાતા હોય એવું અપમાન ય ઠીક નથી લાગતું . આ માણસો મારી નજરમાંથી ઊતરી જાય છે . મારા પોતાના નથી લાગતા . મારી આ બધી વાતો સાંભળી પટેલ કહે , ભાઈ સોલંકી , તને તો ઉજળિયાતોનું રેકમેન્ડેશન જોઈએ છે , એ લોકોની સ્વીકૃતિ . પણ યાદ રાખ , એ લોકો કદી કોઈના થયા નથી કે તારા થાય . ` રાજુ બહુ ડંફાસો માર મા ! ` તું તો તારી મૂળ અટક બદલીને પટેલ લખતો થયો છું . જ્યારે હું તો છડેચોક કહું છું કે હું સોલંકી છું . મારી જાત આ ને મારું કામ આ . કૉલેજમાં ભણતા ત્યારે મારી નોટને અદ્ધરથી ઝીલતી છોકરીના અપમાને ય સહન કર્યા છે ને ઊજળા ભૈબંધો સાથે બેસીને ચા ય પીધી છે . આભડછેટની સામે ઝઝૂમ્યો છું . પણ મેં એને મારી ઉપર સવાર નથી થવા દીધી . મૂળ મુદ્દે પોતાની ખુમારી તો જોવે ને ? સૌથી સરળ ઉપાય ન વાદ નિર્વિવાદ . બોલવાનું જ બંધ . ખબર નથી પડતી શું થાય છે ? હું મુક્ત થાઉં છું કે મારી આસપાસ દીવાલ ચણતો જાઉં છું ? હશે , જે હોય તે . આપણે તો કામથી મતલબ . કામ જ લોકોને ગમે ને કરેલું કામ જ બોલે . મંત્રીશ્રીઓ સાથેની ઓળખાણ - પિછાણમાં આ વાતનું મહત્ત્વ છે . એમને તો કામથી મતલબ . ક્યારેક શંકા થાય , ખરેખર એવું હોય છે ખરું ? કેમકે એક મંત્રીશ્રી મારા પર ખુશ . પૂરો વિશ્વાસ મૂકે , અંગતથી અંગત કામ સોંપે , એમના ઘરે , રસોડે આવનજાવન સાવ સહજ . એ વાતનું ગૌરવે ય ખરું . એમાં ખોટું શું ? પણ એકાએક એમની રૂખ બદલાઈ ગઈ . આ તો રાજાવાજા ને વાંદરા . પણ એમના પી.એસ.એ કેટલાક દિવસો પછી વાત ખોલી . કહે , તમે સોલંકી ખરાને , ને પાછા પાટણના . એટલે સાહેબ તમને દરબાર સમજતા . પણ હું તો રજપૂત નથી . હું તો હા , એની ખબર પડી એટલે તો સાહેબ . આય ખરું છે ! તે હું શું એમ કહું કે એ સાહેબ આઘા રહેજો હું હરિજન છું ! હા કોઈ પૂછે તો બેધડક કહું . બાકી તો મને યાદ નથી આવતું કે હું શું છું ને સામેનો કોણ છે ! આ તમે કહ્યું ત્યારે ખબર પડી કે તમારા મુસ્લિમોમાં ય મુનશી અટક હોય છે . બાકી સાહેબ આવું વિચારતા હોય તો એમની મરજી . સાહેબ છે એટલે બાકી , એમને આપણાથી થોડું કંઈ કહેવાય ? એવી તો હટી ગઈ ! ભલે મોટો મંત્રી હોય , છે ટૂંકા મનનો . આપણે નાના પડીએ , શું કરીએ ? બસ છાપામાં છપાવવાનું બાકી રાખ્યું ! બાકી જ્યાં હોય ત્યાં પ્રચાર કર્યો . એની ઈમેજને એટલો ઘસારો પહોંચે . પણ બધે એવું નહોતું થતું . એક ભાઈને મેં કાન પાછળ સાંભળ્યો , ` ભડનો દીકરો . ` ખબર પડી કે તરત વાઢી નાંખ્યો . બાકી આ લોકોને થોડા ઘરમાં ઘાલવાના હોય ? મને સમજાયું નહીં . શું કરવું ? પણ ના હસવું આવ્યું , ના રડવું ને દયા તો હરગિજ ના ખાધી . ખુન્નસ તો એવું ચઢ્યું કે - બોલનાર કોઈ વચેટિયો હતો , પણ કંઈ નહીં . આપણે ય અધિકારી છીએ એટલે બેટો આજ નહીં ને કાલે ઘાટમાં આવશે તો ખરો જ . મોકો ય તરત મળી ગયો . કામ કરી આપવાનું વચન આપ્યું . તૈયાર ફાઈલ પણ બતાવી . છેલ્લા દિવસ સુધી લટકાવી રાખ્યો . વીલું મોં જોઈ મઝા આવી . પૂછે , સાહેબ તમને વાંધો ક્યાં પડ્યો છે ? કંઈ ફોડ તો પાડો , તો ખબર પડે . શાહસાહેબ , તમે તો મોટો બંગલો બનાવ્યો છે . કોઈ દિવસ જમવા તો બોલાવો . મને ખબર છે આ નફફટાઈ છે , જમવાની ઉઘરાણી સામે ચાલીને કરી . કેમકે મારે એ જોવું હતું કે એ કઈ રીતે મને ` ઘરમાં ઘાલવાની ` ના પાડે છે ? પણ આ તો વાણિયાનો દીકરો નીકળ્યો . કહે , એમાં શું , આજે જ પધારોને , તમે ફૅમિલી સાથે આવો . બોલો કહી દઉં ? કહેતાં મોબાઈલ ઉઠાવ્યો . ` હું ય ઘેર કહી દઉં કે આજે આપણે શાહસાહેબના મહેમાન છીએ . ` પણ સાલી મઝા ના આવી ! એમણે મહેમાનગતિ તો પાછું વાળીને જોયા વિના કરી . મને તો એમ જ હતું કે લઈ જશે કોઈક રેસ્ટોરન્ટમાં . પણ ના , ઘરે જ જમ્યા ને રસોઈ પણ ફક્કડ ને ઉમળકો પણ નક્કર . સમજાયું નહીં સાચો શાહ કયો ? આ કે પેલો - પીઠ પાછળ બોલનારો ? કોઈની સાથે આ આખી વાત શેર કરવી જોઈએ , તો કંઈક વાત પલ્લે પડે ! પણ પેટ ખોલીને વાત થાય એવા ક્યાં દેખાય છે આજકાલ ? તોય મથુરભાઈ સાથે વાત કરી તો એ કહે - ` ભઈ જમ્યા એ તો સારું કર્યું પણ કંઈ કવર - બવર લીધું કે નહીં ? ` ` એ આપતા હતા , મેં ના પાડી . કહ્યું , તમારી સાથે જમ્યા એ જ ઘણું છે . ` ` મૂરખ છે ને તું ય વળી ! ` મથુરભાઈએ તો ફટ કરતુંક ને પ્રમાણપત્ર ફાડી દીધું ! ` જમવું બમવું બધું ઠીક મારા ભાઈ , એથી એક ટંકનું પેટ ભરાય . બાકી એમ કંઈ ઘર નો ભરાય . ` આવું છે ! મથુરભાઈ ભલે એમની રીતે સાચા હશે પણ રૂપિયો જ બધું નથી . તે રાતે મેં કવર પાછું વાળ્યું કે તરત શાહે મિસિસ શાહ સામે જોયું . એ તરત ઊભા થયા ને અંદર જઈ એક સુંદર સાડી લઈ આવી મધુ સામે ધરી . ` ભાઈ , ભાભીને આપુ છું . એની ના ન કહેતા . ` હું તો ના કહેવા જ જતો હતો પણ મધુના ચહેરા સામે જોયું ત્યાં અનેરી ચમક હતી . ઢગલો સાડીઓ હશે એની પાસે પણ આવી તો એકે નહી ! અમે શોધવા ગયા હોત તો ય આવી મળત કે કેમ એ પ્રશ્ન છે . મારી વાલી કેટલાંકને જોવા - પરખવાની નજર જ અલગ હોય છે . મેં ય માણસને પરખવાની એક બીજી તક ના છોડી . ભાઈ કહો છો તો ભાઈના ઘરે પધારવાનું વચન આપો તો . ` ચોક્કસ તમે ભલે બે જ જણાં આવ્યાં . હું તો બાળકોને લઈને આવીશ . ` આમ કહેતા પહેલાં મિસિસ શાહે શાહને પૂછ્યું સુધ્ધાં નહોતું કે સામે જોયું પણ નહોતું . એ લોકોએ વચન નિભાવ્યું એટલું જ નહીં , એમના સર્કલમાં બીજાઓ સાથે પરિચય પણ કરાવ્યો . ફાર્મ હાઉસમાં થતી પાર્ટીઓ , વીક એન્ડમાં આઉટિંગ , મોંઘીદાટ કલબોની મેમ્બરશિપ , હુક્કાબાર ને કૉફી શોપની ગોષ્ઠિ , એક્સક્લુઝિવ ડ્રેસ , જ્વેલરી ને ડિઝાઈનરકાર કેટલુંય તો આપણી હેસિયતનું ય હોતું નથી પણ એ લોકોને કારણે સાવ સહજ હાથવગું બની રહે ! કેટલાંય કામો સરળ બન્યાં , ને કમણીના નવા રસ્તા ય ખૂલ્યા . છોકરાંઓને નોકરી મળશે જ એવી ખાતરી નથી ત્યારે આ બધું જ કામ આવશે ને ? નોકરી છે , સત્તા છે , પાવર છે તો આ કંપની છે . આ કંપની ય એમની રીતે વસૂલ તો કરી જ લે છે , ભલે પછી એમને નાતજાતનું કે રંગરૂપનું મહત્ત્વ ના હોય . એમની નજર તો છે તમારી પર . ભલે , ખૂણામાં પડ્યા તે , જો સંભવિત તાકાતની ગંધ ય આવી જાય તો તમને સાચવવામાં પાછા ન પડે . ત્યારે શું હું ય જોડાઈ જઈશ આ લોકોમાં ? ચેન નથી પડતું એટલે કાર લઈ નીકળી પડ્યો . ક્યાં જઈશ ? આ કાર જ્યાં જાય ત્યાં , એ જ તો હવે પગ છે આપણા ! આ દુનિયા ક્યાંથી ક્યાં આગળ વધી ગઈ ! પણ આપણા માણસો હજી એ જૂની ઘરેડમાં , આ ખાબોચિયાના જીવ ! અટક્યો . મોલમાં ગયો . એની આંજી દેતી ચમકતી લાઈટ્સ , અજવાળાના ધોધમાં નહાતી જાતભાતની આપણે જોઈ હોય તેવી ને ન જોઈ હોય એવી અનેકાનેક ચીજવસ્તુઓ , જાણે કોઈ જાદુઈ ખજાનો જ જોઈ લ્યો ! ` સાહેબ , સાહેબ ! ` અચાનક કાને બૂમ સાંભળી . પાછળ ફરીને આમતેમ જોયું . ફરીથી અવાજ કાને પડ્યો . અરે ! આ તો સુધીર , હેડક્લાર્ક જોશીનો દીકરો . કાઉન્ટરની પાછળ ઊભો છે ને કંઈ ! ` તું અહીંયાં ક્યાંથી લ્યા ! ` ` બસ છુટ્ટીઓનો ઉપયોગ કરું છું , જે કમાણી થઈ તે . ` ` તે તું ખરીદવા નથી આવ્યો ? ` ` ખરીદવા ? અરે સાહેબ - જવા દો ને , પપ્પાએ પી.એફ.માંથી લોન ઉપાડી ફી ભરી એટલે ઘણું . ` ભણવા માટે બાકીની રકમ કાઢવા સમય મળે આ જોબ કરી લઉં - જાતે કમાઈને જાતે ભણવાનું કહી એ હસ્યો . એના હસવામાં પ્રસન્નતા કે દુ:ખ કશું ન હતું . હતી માત્ર સમજણ . એ સાથે મિલના સાંચા સાફ કરતો હું મને દેખાયો ! ! આપણું તો કલ્ચર ય બદલાવા બેઠું છે ને ! બસ બદલાય છે તો આ રંગ - રૂપ . બાકી ભીતરથી તો છે એ જ દમન અને શોષણ - એક છેડે આ લોકો ને બીજા છેડે એ લોકો અંતર માત્ર કાઉન્ટર જેટલું - કાઉન્ટરની આ બાજુએ ને કાઉન્ટરની સામેની બાજુએ પણ જે લોકો આ બેમાંથી એક જગ્યાએ નથી એનું શું ? આમતેમ ફર્યો ને પછી પણ મને મારો લોક ક્યાંક મળ્યો નહીં . તો શું મારે આમ ત્રિશંકુની જેમ જ અટવાતા રહેવાનું ? કદાચ મારા વિશ્વામિત્ર જ નથી એટલે પણ મારે તો સ્વર્ગે ય નથી જોઈતું . મારે તો મારા લોકો જેવો જ લોક જોઈએ . આ સાબરમતી આશ્રમ આવ્યો . મેં જ્યારે એ સાંકડી ગલીમાં પગ મૂક્યો ત્યારે સ્વપ્ને ય ખ્યાલ નહોતો કે પાછળ રહી ગયેલાં પગલાં ઉપર ત્રીજી દુનિયાની મહોર લાગી જશે . પગલું ભૂંસાઈ જશે , પગલું પડ્યું`તું એ સમય નહીં . મારે ત્યાં જ પાછા ફરવું પડ્યું જ્યાંથી મેં શરૂઆત કરી હતી . વીજળીના તાર પર અસંખ્ય ચકલીઓ બેઠી હતી . લગભગ બધી ચકલીઓની આંખો મને જોતી લાગી . ` બા ક્યાં ? ` એવું પૂછ્યું એટલે ભાઈએ લાંબો હાથ કર્યો . હું એકઢાળિયાની સામેના અલાયદા ઓરડામાં જવાનું વિચારું એ પહેલાં વીજળીના તાર પર પાનખર આવી ગઈ ! મને જોઈ એ બેઠી થવા ગઈ પણ અધવચ્ચે જ મેં એને રોકી લીધી . એના લેવાઈ ગયેલા દેહમાંથી નબળાઈની આંચ આવતી હતી . હું એના ખાટલાની ઈસ પકડીને બેસી પડ્યો . એનું શરીર ઠરતા જતા ચૂલાની જેમ ધગી રહ્યું હતું . કોઈ ચકલી જોતી હોય એમ મને જોઈ રહેલી . બે વર્ષ પછી ઘરે આવ્યો હતો . બાને જોતાં એવું લાગ્યું કે કદાચ થોડા દિવસનું રોકાણ થાય .... પછી વારતા પૂરી . ભાઈએ પાણી આપ્યું ત્યારે મારું ધ્યાન ઉપર - વાંસના પોલાણમાં દર્ભની નાની નાની પૂળીઓ ભરાવવામાં આવી હતી - ત્યાં હતું . પાણી પીધા પછી કહેવા ગયો - ` એકલો નહોતો આવતો , પણ .... ` ` પણ આ ગરમી જોને ! ` - કહેતા ભાઈએ જરા મોં મલકાવ્યું . ` સારું કર્યું - આવ્યો . ` થોડીવાર પછી પ્યાલો વીછળવાનો અવાજ આવ્યો , ભાઈ ઘરમાં ગયા ત્યારે સાથે પ્યાલો નહોતો . કદાચ લેવાનું ભૂલી ગયા હોય ! ` એ ખીંટીએ બાપુજીનું પહેરણ રે છે ` - ભાઈનો અવાજ આવ્યો એટલી વારમાં મેં શર્ટ ટીંગાડી દીધો હતો . શર્ટ હાથમાં લઈ એમ બેસી રહ્યો કે હમણાં કોઈ કહેશે કે ` ચાલો અને હું શર્ટ પહેરી ભલે ત્યારે ` કહેતો ડેલી બહાર નીકળી જઈશ . પણ આ તો , કાળી રાતનો નાનકડો હિસ્સો ત્યાં સંતાઈ રહ્યો હોય અને શર્ટ લેતાં જાણે ખુલ્લો પડી ગયો હોય એમ શર્ટ સાથે ખાલી ખીંટીનો અણસારે ય ખેંચાઈ આવ્યો . એકઢાળિયામાં માત્ર બે ખીંટી એક પર લાકડાંના સરવા અને પંચપાત્ર ભરેલી થેલી લટકે , બીજી ખીલી હતી પણ ખાલી ન કહેવાય . ત્યાં બાપુજીનું પહેરણ એમની તુમાખીની છાપ ઝુલાવતું રહેતું . એ ખીંટી પર બાપુજી પહેરણ લટકાવતા ત્યારે પહેરણ નહીં પણ વળગણ લટકાવતા હોય એવું લાગતું . જ્યારથી લટકાવે એમના બે મુઠ્ઠી હાડચામમાં ઘર કર્યું ત્યારથી પડખાંવગે થઈ ટી.વી. , સામે તાકી રહેતા . મને થયું કે ઘર માટેનાં સલાહસૂચનો , માન્યતાઓ , દોમદમામ કોરા પડેલા સ્નાયુને હજુ ગાંઠતા હશે ? ` ખાટલે લટકાવી દે ને ` ભાઈએ કહ્યું , પણ મેં શર્ટ પહેરી લીધું . શરીર સાથે પ્રશ્ન પણ ઢંકાઈ ગયો . બરડા ઉપર પરસેવાની ભીનાશ પચપચી રહી . માથા પરની ખીંટી કેટલી સૂકી લાગતી હતી ! એ દિવસે મને મળેલા પત્રમાં ધ્રૂજતા અક્ષરો મારા માટે નવાઈભર્યા હતા . એ અક્ષરો પૌરુષી નહોતા . ` કોણે લખ્યો છે આવો અડબંગ કાગળ ? ન શબ્દોનો ઘાટ , ન વિગતની પૂરી - ` ` નરી લાગણીને કોઈ કિનારો નથી હોતો એટલે ઘાટનો સવાલ રહેવા દે . ` ` સવાલ એ છે કે , સમયની સાથોસાથ સ્મૃતિનો ચહેરો ય બદલાઈ જતો હશે ? ` એણે પત્ર ફાડી નાખવાનું ય વિચાર્યું હોય ! ` મારી બાનો પત્ર છે ` - મેં ટૂંકમાં પતાવ્યું હતું . મારું સમગ્ર ધ્યાન પત્રમાં હતું . એ પત્ર પાછળની સાવ કોરી બાજુને જોઈ રહી હતી . ` તારા બાપુજીને લકવામાં હાથ - પગ ઝલાઈ ગ્યા છે ` - એટલા અક્ષર મારી સામે ફોળાઈને પડ્યા હતા . મોટા અક્ષરોથી ભરાઈ ગયેલા એ પત્રમાં બાકી રહેલો અવકાશ મારે ભરવાનો હતો . મારે જવું જોઈએ ? પ્રશ્ન હેડકી માફક ઊછળી રહ્યો હતો . ` ઘરે જઈ આવો , ચિંતા કરે છે તમારી ` - એના હોઠ ઉપરનું હાસ્ય એની નવી ઊપજ હતી . અત્યારે અહીં રહ્યારહ્યા મને હસવું આવે છે . ત્યાંની મારી નાનકડી ઓરડી અને અહીં ત્રણ સદસ્યોથી ભર્યા ઘર વચ્ચેનું અંતરિયાળ હાસ્ય ! બાપુજીની ખબર કાઢવા આવ્યા પછી એક પ્રકારની મોકળાશ જરૂર અનુભવતો હતો . પણ એનું એક ધૂંધળું વજન તો હતું જ . એ દિવસે પત્નીની ઊછળેલી અકળામણનું વર્તુળ મચ્છરદાની પેઠે મારી ઉપર છવાતું જતું હતું . ખુલ્લી આંખે કે બંધ આંખે વિચારો અટકવાનું છોડતા નહોતા . ` ચાલશે , ગામમાં નહીં આવે તો ` - એટલું કહેવાથી એક આખી દિશા વસાઈ જાય છે ? કોઈ ઉંદરે ખોરવેલી રજકણ ખરતી રહી . એમ થયું કે કશું દેખાતું નથી . બાપુજી એકઢાળિયામાં બેઠા હતા . એ ફાટ્યા મોંએ ટી.વી.માં પડતાં તકમરિયાંને એમ તાકી રહેલા જાણે એ કશી ઉમેદની ફૂલખંડી હોય . એમને કદાચ હવે કોઈ સ્પષ્ટ ચિત્રનો મોહ રહ્યો નહોતો . ચળકતા ચૌદ ઈંચના પરદાને કોઈ ખૂણે પોતાને બેસાડી ટગટગ તાકી રહેતા . એન્ટેના ઉપર બેઠેલા કાગડાઓનો ત્રાસદાયક અવાજ આવતો હતો . એકવાર ત્યાં ઉંદરની પૂંછડી ખાસા સમય સુધી લટકતી રહેલી , કાગડાના ધરવની નિશાની જેવી . પછી એ ય કામ આવી ગયેલી . એન્ટેનાની દિશા ફરી ગઈ હતી . ધુમાડાથી ઘેરાયેલો અગ્નિ ડોકું કાઢી શકતો નહોતો . ચૂલામાં ફૂંક મારવા હું ઊભો થયો . ` તું ભાઈ ચૂલા પાસે ન જઈશ .... તું - નહીં ફાવે તને . ` ભાઈ એકદમ ઓરડામાંથી બહાર નીકળી ભારપૂર્વક બોલ્યા , એમના હાથમાં નાડાછડીના છેડા લબડી રહ્યા હતા . ` તારી આંખમાં નહીંને તણખો - ધુમાડો પડે .... ` - ભાઈએ બાપુજી સામે એક ક્ષણ જોઈ મોં ફેરવી લીધું . પછી ચૂલામાં જોરથી ફૂંક મારીને ઊભા થઈ ગયા . ખોળામાં રહેલી ભૂંગળી સહેજ ગબડીને એક કાંકરી આડે અટકી ગઈ . એમની ફૂંક સાથે ઊડેલા થૂંકને કારણે ચૂલામાં જરા તતડાટ થયો . એમની ફૂંક એવી હતી જાણે બધું બુઝાવી નાખવું હોય ! અગ્નિની આછી ધજાઓ તપેલી ફરતે ફરફરતી રહી . બફાતા બટાકાની વાસ આવતી હતી . હું ત્યાંથી હટી ગયો . એ સ્થાન ભાઈએ લીધું હતું . વાત તણખા પૂરતી નહોતી , ધુમાડા પૂરતીય નહીં . ` એના હાથનું બટાકાનું લાલચટ્ટક શાક તમે ખાવ તો - ` હું ધીમેથી બોલ્યો હોઈશ , મારું બોલવું ઘરના ત્રણેય સભ્યો વચ્ચે ક્યાંક એવા ખૂણામાં પડ્યું રહ્યું , જ્યાં નહોતી અગ્નિની હૂંફ કે પાણીની ભીનાશ . હું જેની વકીલાત કરતો હતો એનો ચહેરો ઝબકી ગયો . એ ઘણા સમયથી મારા ખભે લટકતી જનોઈને લક્ષ્ય કરતી હતી . જાણે મારા શરીરે વીંટળાયેલ નાગ એની સામે ફેણ ઊંચી કરીને ઊભો હતો . એ મારી સામે ફર્યો ત્યારે મેં શાંતિથી કહેલું , ` કાતર લાવ ` , મારું ચાલ્યું હોત તો મારા તસુ તસુ શરીરને ય બેઝિઝક વેતરી નાખેત , ` જો , છે કશું મનુજના લોહી સિવાય ? ` એ મારી આરપાર જોવાનો પ્રયાસ કરતી હોય એવું લાગતું . એમ કરતાં એ ક્યાંક ને ક્યાંક અટવાઈ પડતી હતી . ક્યાં ? શિખામાં ? તિલકમાં ? માળામાં ? એની નજર ભોંકાતી હતી . ખાલી ઘરમાં મોડે સુધી એની રાહ જોઈને મેં બહાર જઈ ફોન ઘુમાવેલો , ` ક્યાં છે તું ? ` ` ઘરે . ` ` ઘરે છે તો દેખાતી કેમ નથી ? હું ઘરેથી નીકળીને ફોન ` - એના કોઈ પણ પ્રકારના ખુલાસા વગર મને સમજાઈ ગયું હતું . એના પિયરને ` ઘેર ` કહેવાનો એને અધિકાર હતો અને એ અધિકારની એક કાંકરી ય એણે ગુમાવી નહોતી . ` છોટુ જનોઈ દેવા જેવડો થાય ત્યારે આવું ? ` - એના સ્વરમાં વ્યંગ નહોતો . એ કદાચ અવાજ વગરનું હસતી હતી . એના શ્વાસનો થડકો મારા કાનમાં પડતો હતો . હું પુરાયેલો હતો એ કાચની કેબિન બહાર એક સાધુનો ચહેરો ક્યારનો મંડાયેલો હતો . એનો ગુસ્સો કાચની દીવાલને ગરમ કરતો લાગ્યો . હું ` હેલ્લો .... હેલ્લોની .... ` બહાર નીકળી ગયો એવો એ ઝડપથી કાચ પાછળ પુરાઈ ગયો . એ સમયે એણે કદાચ કોઈ ઈશ્વરની એપૉઈન્ટમેન્ટ લીધી હશે . હું સાફ આકાશમાં જોતાં વિચારી રહ્યો , એણે અત્યારથી બાળકનું નામ પણ પાડી દીધું ! છોટુ ! શી ખબર કેમ હું એને નામ બદલવાનું નહોતો કહી શકતો . બાપુજીની પથારી બદલવાનું ક્યાં કહી શક્યો ? એમનાં ઓશીકા અને ગોદડાંની કિનાર પર કંકુના મેલા ડાઘ પડ્યા હતા . પહેલાં એ ગળા પર , છાતી પર અને બંને હાથનાં બાવડાં પર કંકુનું તિલક કરતા હતા . ગળામાં રુદ્રાક્ષની માળા રહેતી , મેલી અને પરસેવાથી ચમકતી . એની ઉપર જગતના ઠેકઠેકાણેથી આવેલી માખો પગ વડે પોતાનો પ્રવાસ ખેરવતી . એમની આંખો ટી.વી. બાજુ હતી . જૂના ઘોડા પર પાછલાં વરસનાં પંચાગો ખાંગાં થઈને પડ્યાં હતાં . બા બારી તરફ આંખો માંડીને પડી હતી . કળાતું નહોતું કે એ બારી બહાર જોઈ રહી છે કે બારીના સળિયાને . મેં એનો હાથ દબાવ્યો , ` બા ! ` ` પૂછ્યું નથી , રોકાશે કે નહીં . ` ` એનો સામાન ` - ` પહેરે કપડે જ આવ્યો છે . ` ` એના માટે અલગ - ` બહાર , બારી નજીક કોઈ વાહન ઘરઘરાટી કરતું નીકળી ગયું . હવાની ઝપટે ધડ કરતું બારણું બંધ થઈ ગયું . એક ઢાળિયામાં બેઠેલા બાપુજી , એમની લગોલગ ઊભેલા ભાઈ અને મારી વચ્ચે બારણાં પાછળનું અંધારું આવી ગયું . બારણાં પાછળ લાગેલાં બાવાંજાળાંઓમાં મરી ગયેલાં મકોડાનાં ખોખાં અને ગરોળીની લીંડીઓ ઝૂલતાં રહ્યાં . મેં ઊભા થઈ બારણાં ખોલી નાખ્યાં , ભાઈ ખસિયાણું મોં કરીને બોલ્યાં , ` બાપુજીને થયું કે ચાર વાગી ગયા . ચારની બસ આવે ને એટલે ... ` મેં કાંડાઘડિયાળમાં જોયું . ત્રણ વાગતા હતા . દીવાલ ઘડિયાળ પાછળ હતી . ઘડિયાળમાં ચોંટાડેલો બાપુજીનો જૂનો ફોટો પીળો પડી ગયો હતો . ઘડિયાળના કાંટા કદાચ એ ફોટાને વફાદાર હતા . મેં બા સામે જોયું તો એની આંખો ભીની હતી . બા , તું શા માટે રડે છે ? જો , તું સાજી થઈ જા . પછી તારી પાસે બે દિવસ રોકાઈશ - કોઈ નાના બાળકને મનાવીએ એમ મેં એના ગાલ થપથપાવ્યા . મને ખબર હતી કે મારા માટે અહીં રોકાવું એટલે શું અને બાના સાજા થવું એટલે શું ? આ બંને બાબતોના વિજય માટે અમારા બંનેનો સમય સામસામે ઊભો હતો . હું અને બા એકબીજાને દયનીય આંખે જોઈ રહ્યાં . આ વખતે એના ફફડતા હોઠમાંથી અકલ્પનીય શબ્દો સર્યા , ` મને ત્યાં લઈ જા , મારે તારું ઘર જોવું ` એટલું બોલતાં એ હાંફી ગઈ . હું કંપી ઊઠ્યો , હાંફને કારણે ઊછળતી એની છાતી જાણે મારા ઘરનું સરનામું શોધતી હતી . એના મોંએથી ` તારું ઘર ` શબ્દો ઊડીને મારા કાનમાં એમ ચોંટી ગયા જાણે મેં ઊંઘમાં સાંભળ્યા હોય ! હું ઊંઘમાં નહોતો અને બાની આંખોય ઊંઘની બહાર હતી . એના અવાજમાં આગ્રહ કરતાં આજીજીનું પ્રમાણ વધુ હતું . એથી મારા ઘરની એ ઓરડીનું ખાલીપણું બમણું થઈ ઘેરી વળ્યું . એટલું કહીને હું ઊભો થઈ ગયો . પગને ક્યાં લઈ જવા એ સૂઝ્યું નહીં . પગે ય મારી ઉપરવટ જવાની જીદ ન કરી , હું મારી સાથે એ સ્મરણો પણ લાવ્યો હતો , જેને છેલ્લે અહીંથી નીકળતી વખતે અહીં જ છોડી દીધાં હતાં . એ સ્મરણો સાથે મારો એ ભૂતકાળ પણ ઢસડાઈ આવ્યો હતો . જેનો આ ઘરમાં એક આગંતુકથી વિશેષ કોઈ અર્થ નહોતો . ` તું ? તું પરણીશ ? બ્રાહ્મણનું ખોળિયું મળ્યું છે , એનો મોક્ષનો વિચાર કર . ` આ બે`ક વરસ પહેલાંની વાત . એ વખતે હું એમની જનોઈના છ ધાગા જોઈ રહેલો , જે અક્કડ થઈને એમના ખોળિયે વળગ્યા હતા . પ્રેમના મુદ્દાને એ ધર્મના વાડામાં બાંધી લાવ્યા હતા . એ મને એવી રીતે જોઈ રહેલા જાણે હું કોઈ પ્રાણી હોઉં . ` તેં શું ધાર્યું છે ? ` એવો પ્રશ્ન પૂર્વપ્રશ્નનો પડછાયો નહોતો માત્ર , એ મને મોડું સમજાયેલું . સવાલ એ હતો કે શાસ્ત્રાર્થને પીઠ પાછળ ટેકવી બાપુજી મારો પાઠ લેતા હતા . બા ચૂપચાપ જોઈ રહી હતી . અત્યારે જોઈ રહી છે એમ જ ! જાણે જીભ વગર જન્મી હોય ! એની આંખો બાપુજી પર વધુ ટકેલી હતી પણ ટેકો મને આપતી હોય એવું લાગતું હતું . પછી બાપુજીએ રીતસર એની મોંપાટ લીધી હતી . ` તમારા પિતાજીનું નામ ? ` ` દયાશંકર નરભેરામશંકર પંડ્યા . ` ` માતા ? ` ` ત્રિવેણીગૌરી . ` ` ગોત્ર ? ` ` ભારદ્વાજ . ` ` શાખા ? ` ` માધ્યંદિની . ` ` વેદ ? ` ` યજુર્વેદ . ` બાપુજીના માપે બાની જીભ કપાતી જોઈ હું અકળાતો હતો . ` બાપુજી , આ બધું તમે મને - ` એમણે હાથ ઊંચો કરી મને મૂંગો કરી દીધો હતો . ` એક જગ્યાએ એની નોકરીનું પાકું થાય એમ છે . એ મારા જેટલું જ ભણી છે . ` મેં વાતનો દોર બદલવાનો પ્રયત્ન કરેલો , ` મને ય નોકરી મળી રહેશે ` કહીને વારાફરતી બધાના ચહેરા તોળવા લાગેલો . મને નહોતું લાગતું કે ` સંસ્કારી ` કે ` સુશીલ ` જેવા શબ્દોને બ્રાહ્મણત્વની સીમા પડખે ઉભવાય દે . મને ખબર હતી કે આ સમયમાં નોકરી મેળવવી સહેલી નથી . હું બાપુજીથી ચાર ડગલાં દૂર બેઠો , મૂંગો મૂંગો એમને જોતો , નોકરી અને મારા વચ્ચેના અંતરનો આંકડો કાઢી રહ્યો હતો . બાપુજી કશું બોલ્યા વિના બેઠા હોય તો ય શ્વાસ સાથે હલતું એમનું પેટ શબ્દોનું બંધ પોટલું લાગતું . એ મારા ખભાની વાટ જોતું લાગતું ને હું એના ખૂલવાની . એમના પેટના પ્રમાણમાં મોં ભરાવદાર નહીં . ઉંમર ઘણુંખરું લોહીમાંસ ચાખી ગયેલી એટલે આંખો ય ઊંડી જણાય . આંખોમાં કાયમ એક પ્રકારનો રોલ - જે સામે બેઠેલાને ક્યારેય નચિંત ન થવા દે . લાગે કે એમનું પેટ હલતું નથી , માંહ્ય શબ્દ પડખાં ફરે છે ! હમણાં કાચી ઊંઘમાંથી જાગી જશે - ` એને તો નોકરી મળી જ રહેવાની ... તું હાથમાં શકોરું લઈને ભટકીશ તોય કહેવાઈશ જાતે - ` એ અટકી ગયા , બાએ એમનો ખભો દબાવ્યો હતો . ` આને સમજાવ કાંઈ , ભાનબાન છે ? ` ` તમે કહો છો એવા ભાનબાન વગરનો હું એક તો નહીં જ હોઉ આ જગતમાં ` - મેં જરાય ઉશ્કેરાયા વગર કહ્યું હતું . ` સમજી ગયો , તારે હવે કોઈની સાડાબારી નથી . ` બાપુજી ઊભા થઈ ગયા હતા . ભાઈ પણ ઊભા થઈ ગયા હતા . બા ઊભા થવા અને બેસવા વચ્ચે ક્યાંક હતી . મેં ત્યારે બાપુજીને છેલ્લી વાર જાતે ઊભા થતા જોયા . છેલ્લી વાર મારી સાથે વાત કરી . ઘરેથી નીકળતી વખતે સાંભળવા મળેલું , ` આવી જાય છે કે ડેલી વાસી દઉં ? ` મને વળાવવા આવેલી બા શેરીના નાકાં સુધી ય નહોતી પહોંચી ને એના પગમાં બેડી લાગી ગઈ હતી . ન આવજો - જજો , ન વાર - પરબની યાદ , ન ખતખબરની તાકીદ , ન ઊલટપલટ ... એક ધડાકે ડેલી વસાઈ ગઈ હતી . આ તરફ હું હતો , હું ઊભી કરવા જઈ રહ્યો એ દુનિયા હતી ને આકરો સૂરજ હતો . એક પળ થયેલું કે પાણીની બોતલ ભૂલી ગયો ! બીજી પળે , રૂપિયે રૂપિયે ઢિબાતાં પાણીના પાઉચની પારદર્શી દીવાલ આડે આવી ગઈ હતી . એની પાછળ બા પાણીની બોતલ હલાવતી હતી . પાણી આમતેમ થબથબતું હતું . ` ચાલશે , ગામમાં નહીં આવે તો - ` ના વાંસડે ભરાવેલી મારી ટપાલો એવા અંધારિયા ઓરડાનો હિસ્સો બની ગઈ , જ્યાં એક પણ શબ્દ લાગણીની ટમટમ ન સંકોરી શકે . મને એવો વિચાર આવ્યો કે હું એક મારા અતીતનું પોટલું ખોલી નાખું . એ પોટલામાંની જે ક્ષણોને ઘરની વ્યક્તિએ ઉછાળવી હોય , ઉછાળવા દઉં . જે ક્ષણો પર પોતાની ભવ્ય જ્ઞાતિનો પીંછડો ફેરવવો હોય , ફેરવવા દઉં . સાવ કોરોકટ થઈને ચાલી નીકળું . પછી થયું કે એમ કરતાં કદાચ હું મને જ ખોઈ નાખીશ તો ? અચાનક ફળિયામાં આવી ચડેલું શેરીનું કૂતરું મને જોતાં જ ભસી ઊઠ્યું , એક વાસ્તવિક્તામાંથી બીજી વાસ્તવિક્તામાં ફેંકાઈ જવું મારા માટે અણધાર્યું હતું . થોડીવાર તો એવું લાગ્યું કે હું જોઉં છું એ એક સ્વપ્ન છે , સ્વપ્નમાં હું ઊભો છું ધડકતા હૈયે , બાકી સ્વપ્ન બહારની અવસ્થામાં હું આ સ્થિતિમાં નહીં જ હોઉં . બાપુજી એમના શરીરની લાચારીને ભગાવતા હોય એમ ` હડહડ ` કરી રહ્યા . કૂતરા સામે લાંબો થવા મથતા હાથ પરનાં રૂંવાડાં ફરફરી રહ્યાં . ભાઈએ દોડી આવી કૂતરાને ડેલી બહાર કાઢ્યું . ડેલી વસાતાં જ હું આખા શરીરમાં હળવાશનો અનુભવ કરવા લાગ્યો . બંધ ડેલીની આ બાજુ હું તો , બાપુજી હતા , ભાઈ અને બા હતાં . મારી દ્વિઘા ક્યાં ગાયબ થઈ ગઈ ખબર ન પડી . થોડીવાર પહેલાં કૂતરા પર ચડેલી ડેલીની બહાર રહીને કૂતરા પ્રત્યેના ઉપકારમાં ફેરવાઈ ગઈ . ` બાપુજીની તબિયત કેવી રહે છે ? ` - મેં પેલા પત્રના અક્ષરો વચ્ચેના અવકાશ તરફ ધ્યાન આપ્યું . હું વળી પાછો એ ખાલી ખીંટી નીચે બેસી ગયો હતો જે ખીંટી પર બાપુજીના પહેરણની જગા હતી . ` બાપુજીને ચાલ્યા કરે , આમ જ .... ` ભાઈએ જવાબ આપ્યો . ` આવી સ્થિતિમાં પૂજાપાઠ કેવી રીતે કરે છે ? ` ` નથી કરતાં ` - ભાઈએ ટૂંકો જવાબ આપ્યો . ` ગાયત્રી ? ` ` નહીં . ` ` શાંતિપાઠ ? શિવમહિમ્નસ્તોત્ર ? ` ભાઈના જવાબમાં ચીડ હતી , મારા દરેક પ્રશ્નનો પ્રત્યુત્તર ટૂંકો થતો જતો હતો , એની ચીડ હોય , અથવા મારો દરેક પ્રશ્ન એમના જવાબને ટૂંપી દે છે એનો ખ્યાલ આવ્યો હોય ! ` કેમ ? ` - એવું જીભે આવીને અટકી ગયું . મને થયું કે હું પ્રશ્નોત્તરીની એવી સીમા પર પહોંચી ગયો છું જ્યાં સંશય પોતાનું મૂળ રૂપ ગુમાવી બેસે છે . મારા માટે નવાઈની વાત એ હતી કે જે માણસ છેલ્લાં ચાળીસ - પચાસ વર્ષથી પોતાના ધર્મકાર્યના તાબે રહ્યાં હોય , એ આમ છૂટી જાય ! આટલી આસાનીથી ! હું બાપુજી સામે જોઈ રહ્યો . એ મોં ઝુકાવીને બેઠા હતા . પહેલી નજરે લાગે કે સહસા ઝોલે ચડ્યા છે . ગરદન ઘણી કાળી પડી ગઈ હતી . ગળામાં રુદ્રાક્ષની માળા નહોતી . ગરદન ઉપર ફરફરતા સફેદ વાળમાં લાચારીની જૂ ખદખદતી હતી . આંખો મારા તરફ નહોતી છતાં લાગ્યું કે મને જ જોઈ રહ્યા છે ! ` ચિંતા બાની છે , એમનો હવે મોક્ષ થાય . ` ભાઈના અવાજમાં એવો થાક ઊભરી આવ્યો જાણે મોક્ષની કામના માત્ર બા જ ન હોય , આખા ઘર માટે હોય ! ભાઈ અપરિણીત હતા . કર્મકાંડ કરતા . કદાચ એ વ્યવસાયમાંથી જ એમને ` મોક્ષ ` નામનો શબ્દ હાથ ચડ્યો હશે , સત્યનારાયણની કથાનાં નોતરાં આપવા જતાં મળેલા દાણાદૂણીમાંથી અચાનક રૂપિયો - રોડો મળી આવે એમ ! એ બાના ઓરડામાંથી બહાર આવ્યા ત્યારે એમની આંગળીઓનાં ટેરવેથી પાણી ટપકતું હતું . ` ગંગાજળ ! ` - મારું હૃદય ધડકી ઊઠ્યું . બાના ઓરડા તરફ જવા દોડ્યો કે ભાઈએ , ` તું ત્યાં જ , એક ઠેકાણે બેસ ` કહી રોકી લીધો . મેં જોયું કે બાના ખાટલા નીચે તાંબાનો લોટો પડ્યો હતો . આભમાં એક પણ વાદળ નહોતું કે ખોરડાં પર ફૂટેલાં નળિયાં નહોતાં , બાની આંખો બંધ હતી . એના ઓશીકા પર પડેલાં ટીપાં જોઈ મારે ચાલી જ નીકળવાનું હોય . હું ફળિયા વચ્ચે ઊભો રહ્યો , જ્યાં થોડા સમય પહેલાં પેલું કૂતરું મને ભસતું હતું . મને થયું કે ઓશીકા ઉપર પડેલાં ટીપામાં બાની આંખો તગતગે છે . એની સિવાયેલી જીભના ટાંકા શું આંખમાં ઊઘેડાતા હશે ? ` બા , મારાથી મોટી ભૂલ થઈ ગઈ ને ? ` હું જાણતો હતો કે ભાઈને ફરીથી આંગળાં ભીનાં કરવા પડશે અને બાને આંખો , છતાં મે એના ખાટલાની ઈસે માથું ટેકવી દીધું . એની હથેળીમાં મૂકેલો મારો હાથ એણે દબાવ્યો . બીજો હાથ પથારીમાં પડેલી રજકણ ઝાપટતો રહ્યો . એ હાથ કદાચ મારા માથે ફરવા ઈચ્છતો હશે પણ એ માર્ગ ભૂલ્યો હતો . એ હાથને લઈને બાપુજી તરફ જોવાઈ ગયું ! ` બા , હું જઉં ત્યારે . ` ` તારી તબિયત સંભાળજે ` કહીને મેં એના હાથમાંથી મારો હાથ સેરવી લીધો . ખાલી હાથમાં આવી ચડેલું હવાનું શીતલ ઝોકું મારા માટે પૂરતું હતું . એણે આંખો મીંચી લીધી . એના હૃદયની ગંધ મારી દુનિયામાં ગૂપચૂપ આંટો મારી ગઈ હતી . મારી દુનિયા ? જેનો એક છેડે હું ઊભો હતો , બીજા છેડે મારી ગૃહસ્થી હતી , ત્રીજા છેડે આ લોકો હતા અને ચોથો છેડો ખુલ્લો હતો . ખુલ્લા ભોંયરામાં ધર્મની હવડ વાસ હતી , જીવનની ઉદાસીનતા હતી . ક્યાંકથી તો નીકળાતું હશે જ . ` બા , તું દાદી બનવાની છે ` અંતે મેં એના ઉઝરડાતા શ્વાસને મોહનો મલમ લગાડ્યો , ` તારી વહુ પિયર ... ` કહેતા હું અટકી ગયો . મને થયું કે હવે વધારાનો એક પણ શબ્દ હૃદય પરનો બોજ સાબિત થશે . ગમે તેમ , પોટલું ખોલીને હું હળવો થઈ ગયો હતો . મારે જે કહેવાનું હતું એ કહી દીધું હતું . અહીં આવવાનો મતલબ હવે આટલેથી પૂરો થતો હતો . ` સાચવીને જજે ... સુખી થજો . ` હું રોકાઈશ નહીં એની જાણે મારા કરતાં એને વધુ ખબર હોય એમ ઝડપથી બોલી ગઈ . આ વખતે એણે કાગળપત્ર લખવાની તાકીદ કેમ ન કરી એ હું જાણતો હતો છતાંય હું એના હલતા હોઠ સામે તાકી રહ્યો . ` મારા બાપા દયાશંકર નરભેરામશંકર .... ` ત્રિવેણીગૌરી .... ભારદ્વાજ .... એના હાંફભર્યા શબ્દોની પાંખો વીંઝાતી રહી . મને લાગ્યું કે એના મોં ઉપરનું ખેંચાણ એને બોલવામાં પડતા કષ્ટ પૂરતું જ નથી . ચાર વાગવામાં અડધા કલાકની વાર હતી છતાં મને થયું કે હું મોડું કરું છું . ખોરડાં પાસેની દીવાલ પર ઊભેલી બિલાડી ખોરડા પર કૂદકો ભરવા શરીર તંગ કરતી હતી . આંખો અંજાતી હોવા છતાં મેં આકાશમાં જોયું . એટલી વારમાં ભાઈ પાણીનો ખાલી પ્યાલો લઈને સડસડાટ ઘરમાં ઘૂસી ગયા . એ પ્યાલો ઘણા વખતથી તડકામાં તપતો હતો , એટલે એમાંથી ભીનાશ નીતરવાનો કોઈ પ્રશ્ન નહોતો . ડેલી વસાતી ગઈ એમ છજાનો છાયો ટૂંકાતો ગયો . શેરીમાં સૂતેલા પેલા કૂતરાએ જરા આંખ ઊંચકીને જોયું . પછી મારા ભયને અવગણીને નીચું ઘાલી ગયું . શેરીમાંથી બહાર નીકળતા પહેલાં એકવાર ખુલ્લી બારીમાં જોવાઈ ગયું . બાના ખુલ્લા મોંમાં ભાઈ આચમનીથી જળ રેડતા હતા . એકઢાળિયામાંથી બાપુજી ` શંભુ ` નહોતું ; કદાચ એટલે જ મારી ચાલ ઝડપી બની ગઈ હતી . ન કરે તો જ નવાઈ ! ને છતાંય તમારા દીકરાના આગ્રહથી તમને ટિફિન પહોંચાડવા તમારે એને રાખવો પડે છે . તમે જુઓ તો .... મુશ્તાક એટલે પડછંદ શરીર , તોછડી ભાષા , કાબરચીતરડાં કપડાં , અસ્તવ્યસ્ત દાઢી ને એના પર પરાણે ચીટકાવેલી લાગે તેવી મૂંછ , ખખડધજ સાઈકલ પર ટિફિનો લટકાવીને સતત ફિલ્મી ધૂનો ગણગણતો ટિફિન આપવા આવે ત્યારે તમારો ચહેરો અણગમાથી ઊભરાઈ રહે છે . બાજુની બજારમાં કાયમ સમયસર ટિફિન સર્વિસ આપતો મનસુખ તમે જુઓ તો .... વહાલો લાગે એનું કારણ એ છે કે તે સ્કૂટર પર ટિફિન લાવતો હોવાથી તે ક્યારેય મોડો પડતો નથી . તેની ભાષા તમારા જેવા સદ્દગૃહસ્થને ગમે તેવી સભ્ય છે . ને તમે જુઓ તો .... સૌથી વધારે મહત્ત્વની વાત તો એ છે કે એ એકેય બાજુથી આતંકવાદી માણસ તો લાગતો જ નથી . ને આ આઈ.એસ.આઈ.ના એજન્ટ લાગતા મુશ્તાકે આપેલું ટિફિન તમે અચકાતા અચકાતા લો છો જમનાદાસ , ને ખચકાતા ખાઓ છો ! તમને સૌથી છેલ્લા આપવા આવે , ને પછી તમારી દુકાનના પાટિયે બેસીને નિરાંતે લંબાવે . તમને એની હાજરી ખૂંચે . ટિફિનનાં ખાનાં સાવચેતીથી તપાસી તપાસીને જુદાં પાડો , પછી પહેલા એક - બે કોળિયા બજારના કોઈ કૂતરાને આપો , પછી થોડી વાર બંધ આંખે પ્રાર્થના કરી ધીમે ધીમે જમવાનું શરૂ કરો . આ ક્રિયાને જોતો મુશ્તાક મૂંછમાં મલકાતો હોય છે . એકાદ વરસ પહેલાં પૅરેલિસિસના હળવા હુમલામાં તમારું ડાબું અંગ અંશત: ખોટું પડી ગયું હતું . એટલે તમારી દરજીની દુકાન હવે તમારું રહેઠાણ બની ગઈ હતી . સિલાઈમશીન એક બાજુ હડસેલાઈ ગયું હતું . તમારો દીકરો સુરેશ તમને મુશ્તાક સાથે એક ટાઈમ ટિફિન પહોંચાડે . તેમાંથી તમે બે ટાઈમ જમી શકતા . ખોટું પડી ગયેલું ડાબું અંગ થોડી સંવેદનાઓથી સ્વસ્થ થઈ રહ્યું હતું પણ સિલાઈકામનો ધંધો હવે તમને કરવો ફાવે તેવું નહોતું . એટલે બજાર વચ્ચેની દુકાન જ તમારી ઓરડી . પાછલા એકાદ વરસથી તમે માંદગીને કારણે તમારા દીકરા સુરેશને ત્યાં જઈ શક્યા નથી . ને સુરેશ પણ તમારી ખબર પૂછવા આવી શક્યો નથી . બસ , ટિફિન વ્યવસ્થા કરી આપી એ જ તમારા માટે પૂરતું છે . પહેલાં મુશ્તાકને બદલે બીજા કોઈ ટિફિનવાળાને કહેવાનું સૂચન તમે જણાવેલું પણ સુરેશે કહેવરાવ્યું કે ` આ મારો વિશ્વાસુ માણસ છે , બીજા કોઈને કહેવું હોય તો તેના પૈસા તમારે આપવા પડશે . ` આથી તમે વિચાર માંડી વાળેલો . કેમકે હવે તમે સિલાઈકામ ખાસ કરી શકતા નથી . તમે જુઓ તો .... એક જમાનામાં તમે દરજીકામમાંથી નવરા ન પડો એટલું કામ તમારી પાસે રહેતું . સુરેશને પણ તમે દરજીકામમાં હોશિયાર બનાવવા લગનથી મહેનત કરી હતી . તમને મળતું મોટાભાગનું કામ તમે સુરેશને આપી તેને કમાવામાં મદદ કરતા . સારું કામ જોઈ મુંબઈના મોટામોટા ટેલરો સુરેશને કામની ભારે ઓફરો કરતા , પણ સુરેશ ના કહેતો . સિલાઈમાં જરૂરી એવી નાનામાં નાની સૂઝ તમારામાં હતી . પણ જમનાદાસ , વખત જતાં ` સ્ફવેરા ટેઈલરનું ` બોર્ડ ઝાંખું પડતું ગયું . લેટેસ્ટ ફર્નિચર , માર્વેલસ ફ્લોરિંગ અને એરકન્ડિશન રિસેપ્શન હૉલવાળી શોપનો જમાનો આવી ગયો . પ્રીવેરા , સેવન આર્ટ , કેલિબર , રીવેક્સ અને કેપ્રી ટેલરોએ તમારા કામને જાણે ` રોબોટપંચ ` માર્યો ! સુરેશ પણ કામ વિનાનો થઈ ગયો . લોકોની વ્યાખ્યાઓ બદલાઈ . તમે જુઓ તો .... જે કામમાં થોડી સૂઝ , થોડી મહેનત , ઝીણી નજર , કફબટન , અસ્તર , કાતર , કૅનવાસ , એક - બે સોય અને આઠ રૂપિયા એંશી પૈસાના દોરા સિવાય કોઈ નોંધપાત્ર ખર્ચ થતો ન હોય તેવા કામની લોકો બબ્બે હજાર સિલાઈ આપવાની જાહેરાત હોંશે હોશે કરતા હોય છે . પરિણામે હવે તમારા ભાગે નાનુંમોટું રિપૅરિંગકામ કરવાનું જ આવ્યું જમનાદાસ , ને તમે એ પણ સહર્ષ સ્વીકારી લીધું હતું . એરકન્ડિશન્ડ શોપમાં બેસતાં સોળના ભાવના કારીગરોએ કરેલી ભૂલો સુધારવાનું કામ તમને મળતું . એ ય પ્રેમથી કરતા . પણ આ બીમારીએ તમારા એ હુન્નરને પણ હણી નાંખ્યું . હવે રહી માત્ર ને માત્ર એ વખતની બધી નીરસ વાતો . ને એ બધી વાતોને કાયમ સાંભળીને હસી કાઢતો મુશ્તાક ટિફિનવાળો ! એ કોઈ મજાકમાં જ તમને પૂછી નાંખે , ` દાદુ , આ શહેરના ટેલરો પોતાની દુકાનનાં નામ આવા અંગ્રેજી કેમ રાખતા હશે ? હજી આ શહેરમાં ` બાપા સીતારામ ટેલર ` કેમ થયું નથી ? ` તમે જુઓ તો ..... વાત એના મુદ્દાની કહેવાય . પણ તમે જેટલું જાણતાં હો એથી વિશેષ શું સમજાવી શકો ? એટલે તમે સીધોસાદો પ્રત્યુત્તર આપતા , અંગ્રેજોના વખતમાં મુંબઈમાં ` સ્કવેરા ટેલર ` નામની બહુ વિશાળ શોપ હતી . મુંબઈમાં આ દુકાનનું નામ રોશન હતું . મારા બાપ દાદા - દાદા ત્યાં મુકામ કરીને સધ્ધર થઈને અહીં આવ્યા હતા . એટલે મેં તો એ જ નામ રાખ્યું . બીજાની મને ખબર નથી . પણ તું કહે છે એ પણ મને સાચું લાગે છે . એટલે સુરેશ દુકાન સંભાળી લે તો નવું નામ ` બાપા સીતારામ ટેલર ` પણ નક્કી ! તમારો જવાબ સાંભળી મુશ્તાક ખડખડાટ હસી પડતો , ` તમારી આવી સડી ગયેલી ને ધંધાના પાટેથી ખડી ગયેલી દુકાનમાં તમારો સુરેશ પગ મૂકે નહીં ! ` હા , વેચવી હોય તો કહો , હં ... હં .... , ના , ના , મારે વેચાતી શું કામ લેવી ? પછી દુકાન બહાર નજર કરતાં કહે , ` બુઢ્ઢા આધા તો મર ચુકા હે , પૂરા મર જાનેમેં દેર કિતની ? ` એના અટ્ટહાસ્યમાં જમનાદાસ , તમારું સાજુંસમું જમણું અંગ અને ખોટું પડેલું ડાબું અંગ બંને ધ્રૂજી ઊઠ્યાં ! આ આતંકવાદી સાચે જ તમારો જાન લઈને જ જશે એમ તમને થયું . અવારનવાર એ આવી ગેબી વાતો કરે , હું તો કટ્ટરપંથી કહેવાઉં , દરિયાપારના મુલ્ક સુધી મારી ઓળખાણ . મારી હડફેટે બહુ ચડે એને માટે તો હું સ્યુસાઈડ બૉમ્બર છું , સ્યુસાઈડ બૉમ્બર , .... એટલે શું ખબર છે ને ? જીવતો ગ્રેનેડ ..... શું ? મુશ્તાકની ગેરહાજરીમાં તમે જુઓ તો આજુબાજુના ચોવટિયા માણસો કેટલીક વાર તમારી દુકાનના પાટિયે બેસીને તમને ચેતવણીઓ આપ્યા કરે ; ` ગામમાં કેટલાય માણસો ટિફિન સર્વિસ આપે છે દાદા , ને તમને કોઈ નહીં ને આ મુશ્તાક જ હાથમાં આવ્યો ? ` ` આ તો માળો ચુસ્ત પાકિસ્તાની છે , પાકિસ્તાની ! ` ` કહે છે કે આ હમણાં હમણાં મુંબઈમાં જે બૉમ્બધડાકા થયા એમાં આવા કોઈ ટિફિનસર્વિસવાળાનો જ કારસો હતો . ` ` અરે , આજ સુધીમાં જેટલા બૉમ્બકાંડ થયા છે એમાંના મોટાભાગના બૉમ્બ ટિફિનમાં સંતાડીને ફોડવામાં આવ્યા છે ! ` ` ટિફિનબૉમ્બ એ આવા આતંકવાદીઓનું સૌથી સફળ અને સૌથી સરળ હથિયાર છે ! મુંબઈમાં તો લોકો હવે ટિફિન જોઈને જ ગભરાય છે . ` કોને ખબર કયા ટિફિનમાં મોતનો સામાન હોય ! આ મુસ્તાકીયો કોઈક દિવસ ધડાકો ના કરે તો મને કહેજો . એના મોઢા ઉપરથી જ દેખાય છે કે આ પાકિસ્તાની એના લખણ ઝળકાવ્યા વિના નહીં રહે . નવી બજારમાં ટિફિનસર્વિસ આપતો મનસુખ પણ ઘણી વાર કહેતો , ` દાદા , આ મુશ્તાકની ઉપર આંધળો વિશ્વાસ કરતા નહીં . ` મારે એની સાથે લડાઈ કરીને આ બજારમાં પૈસા રળવા નથી આવવું . પણ ધીમે ધીમે એનો પગ તમારી બજારમાંથી કાઢવાના ઉપાય કરજો . નહીંતર પસ્તાવાનો વારો આવશે ત્યારે ખોળિયામાં જીવન નહીં હોય ! કોઈનીય વાત ખોટી હોય તો તમે ના કહી શકો , પણ જમનાદાસ , તમે જુઓ તો ... લોકોની વાત બિલકુલ સાચી છે . મુશ્તાકને હટાવવા તમે કોશિશ ન કરી હોય એવું ય નથી . તમે બધા પ્રયત્નો કરી જોયા . મુશ્તાક સાથે સીધી ટક્કર લેવા મનસુખ રાજી નહોતો . મુશ્તાકને મોઢે પણ અનેક વાર તમે વાત નાખેલી , પણ એ છંછેડાઈને સંભળાવી દેતો , મારા એરિયામાં હું બીજા કોઈને આવવા દઉં ? સીધો જ ઉડાવી દઉં કે નહીં ? કોઈ આવી તો જુએ ! જાણે આંતરરાષ્ટ્રીય બૉર્ડર હોય એવા ભારથી એ બોલતો , એટલે જ મનસુખ પણ કહેતો , ` દાદા , તમે કહો તો વાઘા બૉર્ડર પણ પાર કરી જાઉં , પણ આ મુશ્તાક સાથે બાથ ભીડવામાં મારું કામ નહીં . ` હારીથાકીને તમારે મુશ્તાક સાથે નિભાવ્યે જ છૂટકો છે એ વાત તમે બરાબર સમજી ગયા , જમનાદાસ ! પણ તમે જુઓ તો .... જેનું કોઈ ન સાંભળે એનું ભગવાન સાંભળે એ ન્યાયે એક દિવસ અણધારી ઘટના બની ગઈ . ફિલ્મી ધૂન ગણગણતો સાઈકલ પર પોતાની મસ્તીમાં આવી રહેલા મુશ્તાક પર એ દિવસે ધનજીનો ખટારો ફરી વળ્યો ! તમારી સગી આંખ સામે થયેલા આ અકસ્માતથી તમે હતપ્રભ થઈ ગયા . બેવડ - ચોવડ થઈ ગયેલા મુશ્તાકના મૃતદેહ સાથે સાઈકલ ટિફિનનો પણ ખુરદો બોલી ગયેલો . પણ ગણતરીની સેકન્ડોમાં તમે જુઓ તો .... જમનાદાસ તમારા ચહેરા ઉપર ગજબની સ્વસ્થતા આવી ગઈ . તમને સમજાયું કે જે કંઈ થયું તે અરેરાટીભર્યું તો હતું જ , પણ કેટલીય બળતરાઓનું ઔષધ પણ હતું જ . કાયમ ડરી ડરીને ટિફિન જમવાનું , રખે ને કોઈ ટિફિનમાં એણે બૉમ્બ રાખી દીધો હોય તો ? એની વાતો પણ એવી હતી , આતંકવાદી જેવી . એનો દેખાવ પણ આતંકવાદી જેવો , ધનજીના ખટારાએ કાળચક્ર નહીં , પણ દેશદ્રોહીના નિકંદન માટેના સત્કાર્યનું સુદર્શનચક્ર ફેરવી આપ્યું એવી રાહત તમારા મનમાં થઈ , જમનાદાસ . એટલે તો પોલીસે કરેલી પ્રાથમિક તપાસમાં તમે બીજાની જેમ કંઈ ન જાણતા હોવાનો ડોળ સહેલાઈથી કરી નાખ્યો . ટાઢે પાણીએ ઉપાધિ જતી હોય પછી કોણ આવી જફામાં પડે ? એ દિવસે ટિફિન વગર પણ તમારું પેટ ધરાઈ ગયું . બીજે દિવસે તમે મનસુખને બોલાવ્યો , ` લે ભાઈ , તું તારે હવે જેટલી બૉર્ડર પાર કરવી હોય એ બધી કરી નાખ . ` કોઈ તને રોકવાવાળું નથી . ને હા , આ લે સુરેશનું સરનામું . કાલથી મારું ટિફિન તારે જ લાવવાનું છે . મનસુખે પણ જવાબ આપ્યો , ` ત્રાસવાદીનું નામોનિશાન મટી ગયું હોય પછી આપણે કઈ બૉર્ડરની વળી ચિંતા ? કાલથી તમને જમાડવાની જવાબદારી મારી . ` જમનાદાસ , તમે જુઓ તો ...... જમનાદાસ , તમને મનમાં ઊંડે ઊંડે કંઈક બેચેની શાની અનુભવાતી જણાય છે ? તમારા ચહેરા પર શી બાબતનો ડર છવાયેલો દેખાય છે ? કયો ખોફ તમને આતંકિત કરે છે ? કઈ વાત તમારા ચેતનશૂન્ય અંગોને પણ ધ્રુજાવી રહી છે ? તમે હજીય મુશ્તાકથી ભયભીત છો ! તમે શું એમ સમજો છો કે મુશ્તાક તમને સાવ આમ સસ્તામાં છોડી દેશે ? યાદ છે એ તમને ઘણી વાર કહેતો , ` ગામને મારી આડીઅવળી વાતું કરીને મને આતંકવાદી ગણાવો છો , તો યાદ રાખજો , હું તો મરીશ ને તમને ય ઉડાવતો જાઈશ ! ` તમે જુઓ તો ..... તમને ધનજીનો કાળમુખો ખટારો તમારા પેટ ઉપર ફરી વળતો દેખાયો હોય એવું લાગ્યું ! મનમાં વિચાર્યું જમનાદાસ , ` માળો આ મુશ્તાક સાચે જ સ્યુસાઈડ બૉમ્બર નીકળશે તો ? એ તો મરતો જાય ને મારતોય જાય ! ` જીવતો ગ્રેનેડ ..... , પાક્કો આતંકવાદી સાલો ! બીજે દિવસે મારતે સ્કૂટરે તમારું ટિફિન લીધા વગર મનસુખ આવ્યો જમનાદાસ , ને મુશ્તાકે ધરબી રાખેલો ટિફિનબૉમ્બ એણે પહેલે જ દિવસે ફોડ્યો , ` અરે દાદા , તમારા આપેલા સરનામે તો સુરેશ નામનું કોઈ માણસ જ નથી રહેતું . ` પાડોશીઓએ કહ્યું કે સુરેશ તો એક વરસથી પોતાના કુટુંબ સાથે મુંબઈ રહેવા ચાલ્યો ગયો છે ! લ્યો હવે ભૂખે મરો . ભારે મન સાથે હું ઘર તરફ જઈ રહ્યો હતો . હું અને જનક છૂટા પડ્યા તે પહેલાં અને તે પછી પણ મનની સ્થિતિ હતી . ચાલવાની ઝડપ ઘટી ગઈ . રસ્તે ચાલતાં અચાનક હું ઊભો રહી રસ્તાને ઓળખવા મથતો . આજુબાજુ જોઈને ખાતરી કરી લેતો કે હું રસ્તો ભૂલી ગયો નથી ને ? ચાલતાં ચાલતાં મારી નજર દુકાનના શોકેસ તરફ ખેંચાઈ ગઈ . નાનો છોકરો છત્રી લઈને ઊભો હતો . કલીબહેનનો ચહેરો નજર સમક્ષ તરવરી રહ્યો . લાકડાં પર ગોઠવાયેલા તેમના દેહને વીંટળાયેલી જ્વાળાઓ .... અગ્નિ સ્વજનને આપણાથી દૂર દૂર લઈ જાય છે , જ્યારે છત્રી એવી નથી . અત્યારે મારા હાથમાં છત્રી નથી . કોકિલા શું કહેશે ? તેને મન તે ફાટેલી , તૂટેલી , જૂની ભંગાર વસ્તુ છે . દિવાળી પહેલાંની જ વાત છે . ઘરની સફાઈ દર વર્ષની જેમ તેણે શરૂ કરી દીધી હતી . તેને ઘર સાફ - સૂથરું જ ગમે . દરેક ઓરડાની વારાફરતી સફાઈ થાય . એક એક વસ્તુની સફાઈ નોકરને સાથે રાખી કરે . તેને કામ કરતી જોઈ મને ઉચાટ થવા માંડે . ધીમે ધીમે અજંપાનું ડરમાં રૂપાંતર થવા માંડે . આજે કે કાલે કોકિલા ટોકશે કે ઊંચા અવાજે કહેશે , આ તમારી ચોપડીઓનું કંઈક કરો . આટલા બધા ચોપડાનું શું કામ છે ? ચોપડીઓનું ખુલ્લું કબાટ સાફ કરવાની તેને ભારે ચીડ . ચોપડીઓની ગોઠવણીનો ક્રમ તૂટે તેની મને ચિંતા થાય . એ પછી છત્રીનો વારો આવે . તેનો કોઈ ઉકેલ નથી . આનું શું કરવાનું છે ? તેનું પૅકિંગ બદલીને મૂકી છે . આવી જૂની , ફાટેલી છત્રીનું શું કામ છે ? ભંગારવાળાને આપી દઉં ? મારું મન આંચકો અનુભવે . આ તે ભંગારવાળાને આપી દેવાની ચીજ છે ? કોકિલા ધૂંધવાય . તેનો રોષ ક્યારેક શબ્દો તો ક્યારેક મૌન બની પ્રગટે . સફાઈકામ પૂરું ન થાય ત્યાં સુધી એક કે બીજા સ્વરૂપે વાત નીકળે . હું તેને સમજાવી શકતો નથી . પત્નીને સમજાવી એ અઘરું કામ છે . હું તેને કહું છું . આ જૂની , ફાટેલી , તૂટેલી ભંગાર વસ્તુ તને લાગે છે તે ખરેખર સુંદર ચીજ છે . કોકિલા સાંભળી રહે , કશું ન બોલે , એ કશું ય ન બોલે ત્યારે હું બોલ્યા કરું . બચપણના એ દિવસો પાછા આવી જાય . હું નાનો હતો અને વરસાદ ધોધમાર વરસે ત્યારે છત્રી લઈને નીકળી પડતો . એ વખતે ફાટેલી ચડી કે ફાટેલા ખમીસને થીંગડું મારીને પહેરવાની શરમ આવતી ન હતી . ભીટ્ટુ સાથેની લડાઈ , ઝઘડા કે મારામારી જલદીથી ભુલાઈ જતાં . સાથે રમવાની અને શરતો લગાવવાની મજા પણ પડતી . હું એક હાથમાં છત્રી પકડીને ચારેબાજુ વહેતાં ખળખળ પાણીમાં ચાલતો . કાગળની નાવને પાણીમાં મૂકતો . નાવ થોડી વાર સરખી ચાલે પછી ઊંઘી વળી જાય . તેને વાંકો વળી સરખી કરું . વાત કરતાં કરતાં મારી જીભ અટકી જતી . શબ્દો યાદ આવતા નહીં . મન એ અનુભવની મજા લૂંટતું સ્થિર થઈ જતું . પત્ની કહેતી , તમે હજુ ય નાના કીકા જ છો . સંવાદ ઓગળી જાય . હું છત્રીને હાથમાં લઉં . અંગૂઠા વડે ચાંપ દબાવી ખોલું . ઝાંખા પડી ગયેલા નામ પર આંગળીઓ ફેરવું . મને ખૂબ આનંદ થાય . ભલે જૂની થઈ છે , એક - બે કાણાં પડ્યાં છે , સળિયા હચમચી ગયા છે છતાં છત્રી સાવ નકામી નથી . કલીબહેન છત્રી આપો ને . હમણાં જ આપું . મારી નજર કલીબહેનની પૂંઠે પૂંઠે ફરે . કલીબહેન માળિયા પાસે પહોંચે કે તરત જ દોડીને સ્ટૂલ લઈ આવું . સ્ટૂલ તેમના પગ પાસે મૂકી કેડે હાથ દઈ ડોક કરી તાકી રહું . કલીબહેન સ્ટૂલ પર ચઢી માળિયામાં હાથ લંબાવે . ખાંખાંખોળાં કરે . કયાં મૂકી હશે છત્રી ? એવું ગણગણે . હું મનમાં ઊભરાતાં કલ્પનાચિત્રોને માણતો ઊભો રહું . ત્યાં જ કલીબહેન કહે , લે આ રહી , બરાબર પકડજે . છાપાના કાગળમાં ચુસ્ત રીતે વીંટાળેલી છત્રી પર પતંગનો લાલ દોરો વીંટાળેલો હોય . મારા આંગળાં સળવળે , હેન્ડલ પર હાથ ફેરવતો હું હરખાઉં , ચાંપ ખોલવાની મથામણ કરું , ત્યાં જ કલીબહેન છત્રી ખેંચી લે . ઊભો રહે હું ખોલી આપું છું . ના . મને આવડે છે . કલીબહેન સાંભળે જ નહીં . ધીમેથી દોરો છોડે , આંટા ઉકેલે , છાપાનાં કાગળ કાઢી નાખી , છત્રીને ઝકઝોરે , સેપટ ખંખેરી ચાંપ પર અંગૂઠો દબાવે , ફટાક કરતી છત્રી ખૂલે . જાદુઈ ખજાનાનો પટારો ખૂલી ગયો હોય એમ હું આશ્ચર્યમુગ્ધ બની તાકી રહું . કલીબહેન હાથ લાંબા કરે , માથા પર ભૂરું વાદળ સરકી આવે . હું ખુશ થાઉં . આમતેમ કૂદકા મારું , છત્રીને ગોળગોળ ઘુમાવવાની મજા પડે . કલીબહેન રસોડામાંથી મને જોતાં હોય , એ ટોકે . ભઈલા એમ ન કરાય , એમ કરીશ તો તૂટી જશે . હું અટકી જાઉં . એ પછી કલીબહેને ગૂંથેલું મારું નામ શોધી લઉં . પીળા દોરા વડે ગૂંથેલું નામ , અંક્તિ , એના માથે આભલું ભરેલું . હું મારો ચહેરો તેમાં જોઉં . નામ ફરી ફરી વાંચું . આભલા પર ભરી છે ઊડતી ચકલી . એમણે ભૂરા રંગના દોરાના લીટા ખેંચ્યા , જાણે વરસતો વરસાદ . કલીબહેન નાસ્તાનો ડબો ભરી દે . લે આ ડબો , એમાં ઢેબરાં છે . તું ખાજે અને જનકને ય આપજે . જનકને મા નથી તેથી તેને ઢેબરાં આપવાની વાત મને ન સમજાતી . હું રિસેસ પડે તેની રાહ જોઉં . રિસેસમાં હું અને જનક જોડે બેસી ઢેબરાં ખાતા . જનકે કહ્યું . ધારો કે વરસાદ ન પડે તો ? ચોમાસામાં વરસાદ પડે જ . પણ .... ધારો કે વરસાદ ન પડે તો છત્રી શું કામની ? માથે રાખી ચાલવાનું . આપણો વટ પડે . શાળા છૂટવાનો બેલ વાગે એટલે દોડીને ખૂણામાં મૂકેલી છત્રી લઈ લેવાની . વરસાદ પડે તેની રાહ જોઉં . વરસાદ વરસવો શરૂ થાય તો ખૂબ મજા પડે . ઘરે પહોંચી છત્રી કલીબહેનને સોંપી દેવાની . કલીબહેન પાણી ખંખેરી ખીંટીએ ભરાવી દે . જ્યારે છત્રી ફાટે કે તૂટે ત્યારે કલીબહેન ફેરિયાને રિપૅરિંગ માટે બોલાવે . ફેરિયો તેની રિપૅરિંગની પેટી લઈને બેસે . હું તેની પાસે બેસી જાઉં . કુતૂહલપૂર્વક તાક્યા કરું . તેના મદદનીશ તરીકે કામે લાગી જાઉં . એ કાંઈક માગે કે તરત જ લાવી દઉં . એ કાણાં પર સરસ ગોળ થીંગડું લગાવે . તૂટેલા તારને સાંધે . મને તેના ચીમળાયેલા હાથની ઊપસેલી નસો ન ગમે . તેની બરછટ દાઢી અને ફાટેલું ખમીસ ન ગમે . એ એટલું સરસ રિપૅરિંગ કરે કે તમને તેના માટે માન થાય . મને એ ગમવા માંડે . મને થાય કે કલીબહેન તેને રૂપિયા વધારે આપે તો સારું . ખરેખર કલીબહેન એમ જ કરે . ફેરિયો ખુશ થઈ જાય . તેની બરછટ દાઢી હસવા માંડે . લો , બાબાશેઠ તમારી છત્રી . એ ખુલ્લી છત્રી મારા માથા પર ધરી હાથમાં હૅન્ડલ પકડાવે . હું ઊંચું માથું કરીને તાકી રહું . એ પછી દ્રશ્ય બદલાઈ જાય કલીબહેન પૂછે , તું ભણવા જાય છે તો મારા સવાલનો જવાબ આપ . આના કરતાં મોટી છત્રી ભગવાને બનાવી છે તેનું નામ શું ? કલીબહેન , પ્રશ્ન અઘરો છે . સવાલ સાવ સહેલો છે , વળી એ વરસાદ રોકતી નથી , પરંતુ વરસાદ પાડે છે . છત્રી વરસાદ વરસાવે ? એ કેમ બને ? મને જવાબ આપવાની સૂઝ ન પડે . કલીબહેન ખડખડાટ હસે . એટલીય ખબર ના પડી ? એનું નામ આકાશ . કલીબહેન માથું ઊંચું કરી આકાશને જુએ . કલીબહેન ઘણી વાર આકાશમાં તાક્યા કરે . એ વખતે એ મૌન બની જાય . હું ય આકાશને જોઉં . મને કલીબહેનની વાત સાચી લાગે . આ આકાશ ગોળાકાર છત્રી જેવું જ છે . એટલામાં બીજો વિચાર આવતાં જ હું હસી પડું . કેમ હસે છે ! કલીબહેન , તમે ય છત્રી જ છો ને . એ સાંભળી કલીબહેન ફરી ખડખડાટ હસે . હું તેમના ચકચક થતા દાંત જોઈને ખુશ થાઉં . કલીબહેન ગમે તેટલી બૂમો પાડે છતાં હવે હું છત્રી લઈ જતો નથી . કલીબહેન બહુ કહે ત્યારે જવાબ આપું . કૉલેજમાં છત્રી લઈને જવાતું હશે ? છોકરીઓ હસે અને છોકરાઓ મજાક ઉડાવે . કલીબહેન ધીમું હસતાં તાકી રહે . હવે અંકિતભાઈ મોટા થયા એટલે આમ બોલે . કલીબહેન હસે . કેવુ હસે ? મીઠું મધ જેવું . ભલે ન લઈ જાવ , પણ માંદા પડશો તો કોણ ખબર પૂછવા આવશે ? વરસાદમાં પલળવાની મજા આવે છે . હવે પહેલાં જેવો વરસાદ ક્યાં પડે છે ? પહેલાં તો આઠ - આઠ દિવસની હેલી થતી . એ દિવસો તમને યાદ છે ? કલીબહેન માથું હલાવે . એ પછી બા અને કલીબહેન વાતો કરે . એમની વાતો ખૂટે જ નહીં . કલીબહેન બે - ત્રણ ટૂંકા પ્રશ્નો પૂછે . એમની એ કાયમની ટેવ . મનમાં વિચાર આવે કે કલીબહેન એવાં ને એવાં જ છે , જરા ય બદલાયાં નથી . જ્યારે સાસરેથી આવે ત્યારે ઘરને ધારીને જુએ . ફુલ સ્પીડે મૂકેલા પંખાની હવાથી રાહત અનુભવે . હું ઘરની બહાર નીકળી પડું . સાંજ પડે અને અંધારું થાય ત્યાં સુધી હું રસ્તાની ધારે ચાલ્યા કરું છું . હવે નવી નવી વસ્તુઓથી ઘર ઊભરાય છે . દરેક વસ્તુ ખાસ વસ્તુ છે . સુખ - સગવડનું સાધન છે . તે સુંદર દેખાય છે . તેમાં કિંમતની , રંગોની , આકારની વિવિધતા છે . એક વસ્તુ બીજી વસ્તુથી જુદી છે . તેની આગવી ઓળખ છે . દરેક વસ્તુ હવે પહેલાંની વસ્તુઓ જેવી નથી . આપણી પાસે હોય છતાં જાણે આપણાથી દૂર હોય . એમ લાગે કે તે , જેની સાથે નવી નવી ઓળખાણ હોય તેવી વ્યક્તિ જેવી છે . તેની સાથે માત્ર થોડા શબ્દોથી , ખપપૂરતી વાતચીત થઈ શકે . તેની સાથે સમય ગાળી ન શકાય . મનની વાત તો થઈ જ ન શકે . વસ્તુઓ માત્ર હવે વસ્તુઓ છે . સમયની સાથે કેટલું બધું બદલાઈ જાય છે . વસ્તુઓ ઘરનાં સભ્ય જેવી હતી . હું ઘરે પાછો ફરું છું . માથા પર અજાણ્યા હાથે છત્રી ધરી રાખી હોય તેવા ભાસ થયા કરે છે . ઝરમર ઝરમર વરસાદ શરૂ થયો . સગાં - વહાલાં ચિંતાતુર નજરે આકાશને જોઈ રહ્યાં . મને કલીબહેનના શબ્દો યાદ આવ્યા . મારાથી ડૂસકું નખાઈ ગયું . જનકે મારા ખભે હાથ મૂક્યો . એ સાથે મનમાં આશાનો સંચાર થયો . મારાં આંગળાં સળવળ્યાં . મેં ચાંપ દબાવી . ફટાક કરતી છત્રી ખૂલી ગઈ . હું કલીબહેનના માથા પર છત્રી ધરીને ઊભો રહ્યો . બધા મારા તરફ જોવા લાગ્યા . કેટલાકે સંમતિસૂચક માથું હલાવ્યું . બહુ સારું કર્યું , હવે વાંધો નહીં . અંતિમયાત્રા શરૂ થઈ . હું કલીબેનના માથા પર છત્રી ધરીને ચાલતો હતો . આ એ જ મને પ્રિય છત્રી હતી . જનક મારી સાથે ચાલી રહ્યો હતો . સ્મશાનના ઝાંપા પાસેના ઓટલા પર શબને મૂક્યું . બધા મૌન ઊભા રહ્યા . વરસાદ બંધ થયો . એ પછીનો સમય દુ:ખદ હતો . ડાઘુઓ અંતિમવિધિ આટોપવામાં જોતરાઈ ગયા . અગ્નિદાહ આપવામાં આવ્યો . હું અને જનક થોડો દૂરના પીપળાના થડ પાસે જઈ બેઠા . હું શોકમગ્ન હતો . મારી અને જનકની વચ્ચે છત્રી પડી હતી . જનક બોલ્યો , અંકિત , આ છત્રી મને આપી દે . મારી નજર કલીબહેનની ચિતા તરફ હતી . લાકડાં પર ગોઠવાયેલા તેમના દેહને વીંટાળાયેલી જ્વાળાઓ ..... કલીબહેન જાણે કહી રહ્યાં હતાં . આપી દે , એને મા નથી ને . મેં છત્રી તેના ખોળામાં મૂકી . તેના ચહેરા પર સંતોષ હતો . તે ખુશ થયો હોય એમ જણાવ્યું . હું નીચે જોતો બેસી રહ્યો . અંતે સૌ વીખરાયા . હું ધીમે ધીમે ચાલતો ઘરે પહોંચ્યો . ઝાંપા પાસે જ કોકિલા ઊભી હતી . મને જોતાં જ ખમચાઈ . તેના ચહેરાના ભાવ બદલાઈ ગયા . હું નજીક પહોંચ્યો ત્યાં જ એ બોલી , છત્રી ક્યાં છે ? મેં તેની આંખોમાં જોયું . હું શું જવાબ આપું ? મારી નજર આકાશને જોતી કશુંક ખોળતી રહી . ઉનાળામાં શેરી નવા માણસોથી ભરાઈ જતી . એ બધામાં સૌથી વધારે રંગીન પીછાંવાળું પંખી તે સૂર્યબાળા . નાની ઘાઘરી ઉપર મારવાડી ઓઢણી ઓઢીને ઓટલા ઉપર ઊભી રહે ત્યારે હું એને જોયા કરતો . ખડકીનું અમારું કુટુંબ ખૂબ મોટું . એનાં અટપટાં સગપણો સમજાતાં નહીં પણ એટલી ખબર હતી કે સૂર્યબાળા મારા દૂરનાં ફોઈબાની દીકરી હતી . મારાથી માંડ પાંચ - સાત વર્ષે મોટી હશે પણ એના બોલવા - ચાલવામાં ડોસીની ઠાવકી લઢણ હતી . અમને એ છોકરાં ગણતી . રાત્રે ખડકીના ખૂણામાં સ્ત્રીઓની મંડળી વચ્ચોવચ્ચ બેસી એ ચપચપ વાર્તા ચણવા માંડે ત્યારે ભાઈબંધો પાસેથી સરકીને હું ત્યાં પહોંચી જતો અને એને લપાઈને બેસતો . કાને - નાકે અને કાંડા ઉપર ઝગારા મારતું સોનું એની ભાષાને એવું મઢી લેતું કે વાર્તાની રાજકુમારી એ જ હોય એવું મને લાગતું . સવારે કૂઈ ઉપર નાહી પિતાજી નર્મદા - કાવેરી - સરસ્વતી કરતા દોડવા જેવી ચાલે ઘરમાં આવે . સ્નાનની સાથે સેવાપૂજાનો લય જોડાયેલો હોય પણ એ જ વખતે કીર્તિભાઈને જૂનાં ગાયનો સાંભળવાં હોય તેથી એ આખા ઘર ઉપર ચિડાય અને છેવટે સમાધાન રૂપે વૉલ્યૂમ ધીમું કરીને રેડિયામાં માથું નાખી દે . વચેટ યોગીભાઈ એ વખતે મેડી ઉપર લંગોટ મારીને દંડબેઠક કરતા હોય . સાંજે હાઈસ્કૂલેથી છૂટીને એ ગોખરું અને બીજી બલવર્ધક ઔષધિઓ શોધવા સીમમાં જતા ત્યારે મને પણ સાથે લઈ જતા . એમણે મને ત્રણ ગુરુમંત્રો આપ્યા હતા - સવારે માલિશ કરીને તડકે બેસવું , મલાઈવાળું દૂધ ગોખરું નાખીને પીવું અને છોકરીઓ સાથે , શબ્દો ઉપર શરમાળ ભાર મૂક્તાં એ કહેતાં , બહુ લપ કરવી નહીં . યોગીભાઈની ચૂંથાઈ ગયેલી નોટબુકમાં કાયાકલ્પ અને સોનું બનાવવાના નુસખા લખી રાખેલા હતા અને સમય આવ્યે એનો પ્રયોગ કરવામાં આવે ત્યારે મને પણ એનો લાભ મળવાનો હતો . એવડી છોકરીમાં એવું ડહાપણ અને એટલું જ્ઞાન કે એનું માથું ગરદન ઉપરથી કેમ ગબડી પડતું નથી એની મને નવાઈ લાગતી . બપોરે મેડી ઉપર આખા ગામની છોકરીઓ સૂર્યબાળાને વીંટળાઈને બેસતી ત્યારે નખ રંગવાની કે દાગીના લીંબુ વડે ધોવાની પ્રવૃત્તિ ખૂબ ધીમા લયથી ચાલતી . અનિવાર્ય શબ્દો બોલાય તે પણ દબાયેલા સ્વરે . સૂર્યબાળા ગર્વિષ્ઠ હતી . રૂપ વડે એ સહુથી દૂર અને ઊંચે વસતી હતી . તેથી , પ્રશંસા કરતી કોઈ છોકરી એના કેશના ઉપર હાથ ફેરવવા જાય તો સૂર્યબાળા એવી ત્રાંસી નજરે જોતી કે પેલીનો હાથ બીજી દિશામાં અન્ય કોઈ પ્રવૃત્તિ માટે ચાલ્યો જતો . હાથે મેંદી મૂકી હોય , માથેથી છેડો ખસી ગયો હોય અને પારવતીજીની વારતા , રુકિમણીજીની વારતા પાંપણો ઢાળી એ રુદનભર્યા સ્વરે કહેતી . હું કલાકાર હોઉં તો આજે પણ સ્મૃતિને આધારે , ઢીંચણ ઉપર કોણી રાખી હથેળીમાં ચિબુક ગોઠવીને સખાઓની વચ્ચે બેઠેલી કુંવારીનું શિલ્પ બનાવી આપું ! સખીઓ તરીકે તો ઘાટ વગરના થોડા પથ્થર મૂક્યા હોય તો પણ ચાલે . અચાનક કોઈનું ધ્યાન જાય તો મારી હાજરી સામે વાંધો ઉઠાવવામાં આવતો , વેંત જેવડો પણ પુરુષ , કુંવારીઓના સ્વર્ગની ભીતર એના પ્રવેશને કેમ ચલાવી લેવાય ? આ મીંઢો તો જુઓ ! બેઠોબેઠો આપણી વાતો સાંભળે છે . ત્યારે સૂર્યબાળા મને બાથમાં લઈને છાનો રાખતી , ` મારી મોતીઓની માળા ! ` સૂર્યબાળાની હાજરીથી મહેલ રચાતા અને અટપટાં ભોંયરાં ઊઘડતાં . ખોવાયેલો હું એમાં ફર્યા કરતો . બીક લાગતી , રડું રડું થઈ જવાતું ત્યારે આશરો એક હતો - કથાકાર પોતે હાથ ઝાલીને કાઢે તો જ મારાથી બહાર નીકળાય એમ હતું . રાજકુમારો ગમે તેટલા રૂપાળા હોય , ઘોડા ખેલવતા હોય , બાણાવળી હોય પણ એમની અશ્વકળા કે બાણવિદ્યાને શું કરવાનાં ? બગીચા , ફુવારા , પંખીઓના ટહુકા એ બધું તો ઉપર ઉપર હતું , દેખાડવા પૂરતું , અંદરખાને , જમીનની નીચે ભોંયરામાં તો માનવખોપરીઓમાં મદ્ય પિવાતો અને રાજકુમારીને સાંકળથી બાંધી રાખવામાં આવતી . સૂર્યબાળાની બધી વાર્તાઓમાંથી મને ખૂબ ગમતી તે થોડી અઘરી અને અસ્પષ્ટ હતી . કંઈ સમજાય નહીં અને બીક લાગે . હાથી - ઘોડે ચડીને જાન આવી અને રાજકુમારીને લઈને ડુંગરોની પેલે પાર ઊતરી ગઈ . થોડા દિવસ પછી ભાઈ એની બહેનને મળવા ગયો ત્યારે મહેફિલો થઈ , ઉત્તમ ભોજન પીરસાયાં . ભાઈ પૂછે , ` મારા જીજા ક્યાં ? ` ` આપનાં જીજા આરામમાં છે . ` ` આપનાં જીજા પાણી ભરવા ગયા છે . ` નફફટોએ બહાનાં પણ લોકગીતમાંથી ઉઠાવેલાં . ભાઈથી ન રહેવાયું . મધરાતે એ ઊઠ્યો અને ઓ બાજુ ઊંચી ડાળે ચડીને બહેનની મેડીમાં નજર કરી . ઝાંખા દીવાના અજવાળામાં બહેન પલંગની ધાર ઉપર બેઠી હતી . હાથ - પગ દોરડી જેવા થઈ ગયા હતા . થોડીવારે બારણું ઊઘડ્યું અને દેવ જેવા રૂપાળા બનેવીસાહેબે પ્રવેશ કર્યો . હાસ્ય માટે ખુલેલું એમનું મોં વધારે પહોળું થયું , એમણે ઈશારો કર્યો તેના પ્રત્યુત્તરમાં બહેને બોલ્યા વગર પોતાનો જમણો હાથ લંબાવ્યો . હાસ્યને ક્ષતિ ન આવે તે રીતે બનેવીસાહેબ આખો હાથ ગળી ગયા . આ વાર્તા સાંભળી તે પછી હું ખડકીની દુનિયાથી જુદો પડી ગયો હોઉં એવું લાગતું . મોટે મોટે નમામિ દેવી કરતા પિતાજી , રેડિયાના તાલ સાથે ખભા હલાવતા કીર્તિભાઈ અને મેડી ઉપર ઠેકડા ભરતા યોગીભાઈ , અનુક્રમે ધર્મ , સંગીત અને પ્રાચીન સંસ્કૃતિની ખેવના કરનારાએ સહુ કેમ એક અસહાય યુવતીના રક્ષણ માટે કંઈ કરતા નથી ? એમની પીઠ પાછળ , ભોયરાં અને મેડીઓ ઉપર , કેવાં કાંડા રચાયા છે એની અમને ખબર નથી કે પછી આંખો આડે ધાર્મિક અને સાંસ્કૃતિક કાન કર્યા છે ? સૂર્યબાળનું ગામ પહેલી વાર એનાં લગ્ન વખતે જોયું . અડધે સુધી ટ્રેન અને પછી ઊંટ એ રીતે વહેલા પરોઢિયે પહોંચ્યા . મોટી પરસાળની ત્રણ બાજુ નીચાં છાપરાંવાળાં ઘર , એક ઊંચી મેડી અને પાછળ ડુંગરો . એક બાળડુંગર તો વડીલોથી વિખૂટો પડીને રમતાં રમતાં ઘરની પછીત સુધી આવી ગયો હતો ! માણસો જુદા અને એમની ભાષા અજાણી . સહુ નમીનમીને બોલે અને કારણ વગર હાથ જોડ્યા કરે એવું મેં પહેલી વાર જોયું . પેટ ઢંકાય એવાં લાંબા કપડાં પહેરેલી સ્ત્રીઓ હળવે ચાલતી . શાક શાનું બનાવવું અથવા ચપ્પુ ક્યાં મુકાઈ ગયું છે એવા પ્રશ્નો પણ શોકના સ્વરે કરતી અને વારંવાર આંખો લૂછતી . ફુઆજી સૂર્યબાળાને નાની મૂકીને ગુજરી ગયા હતા તે વાતનો ભાર પ્રસંગની ઉપર હતો એટલી ખબર મને પડતી . તેથી જ ફોઈ ને પિતાજી ઘરના ખૂણે બેસીને ઉપર હતો એટલી ખબર મને પડતી . તેથી જ ફોઈ અને પિતાજી ઘરના ખૂણે બેસીને મસલતો કરતાં . એ ગુપ્ત બેઠકમાં મારા બે કાકાઓને પ્રવેશ ન મળે પણ એ ઓટલે ઊભા ઊભા પરસ્પર હાકોટા કરતા . અસ્પૃશ્ય સૂર્યબાળાને મેડી ઉપર હાથપગ બાંધીને નાખી હતી . મોટું કોઈ તો એની પાસે ફરકતું પણ નહીં . દંતે મજીઠ મૂક્યો હતો અને હાથે મેંદી . અજાણ્યા દેશમાં પણ મારો હક સાબિત કરવા બીજા દિવસે બપોરે સાંકડો દાદર ચડીને હું એની પાસે પહોંચી ગયો . ચાર છોકરીઓ એને ઘેરીને બેઠી હતી તે આઘી ખસી ગઈ . સૂર્યબાળાએ મને બાથમાં લઈને ખૂબ બચીઓ કરી ત્યારે હું રડી પડ્યો . મારા ગાલ લૂછતાં એણે કહ્યું , ` ભાઈ , છેલ્લી વાર જોઈ લો જોવી હોય એટલી . ` તમારી બેના મરી ગઈ . મેડીના ચાર ખૂણે દોરેલી એની સખીઓ જોરજોરથી રડવા લાગી . કેસરી ફેંટા અને બંધ ગળાના જોધપુરી કોટવાળા દુશ્મનો મૂછો આમળતાં ઊંચે જોઈને ફરતાં . કોઈની ભેટમાં તલવાર હતી અને કોઈના ખભે ટ્વેલ્વ બોરની રાઈફલ . ધિંગાણું થઈ જાય એવી સ્થિતિ હતી . રાત્રે જાનૈયા જમવા ઊઠે જ નહીં . મહેફિલો ચાલે . બકરાં કપાય . કોઈ કહે , આ છોકરાંને તો ખવડાવવું હતું ! બાપડાં પહુડાં રોઈરોઈને ઊંઘી ગયાં . પરોઢિયે લાશ જેવી સૂર્યબાળાને પ્રભાતકાકાએ ઊંચકીને માહ્યરામાં પધરાવી . વરરાજાનો ફેંટો આગળ આવી ગયો હતો અને હોઠ ખેસ નીચે ઢંકાયેલા હતા તેથી ફક્ત મૂછો અને લાલ આંખો જ દેખાતાં હતાં . મને થયું , બાકીનું બતાવવા જેવું નહીં હોય ! જાન ત્રણ દિવસ રોકાઈ તે દરમિયાન પિતાજી ઓસરીના ખૂણે એક પલંગ ઉપર ઉગ્ર બેસી રહેતા અને કોઈ બોલાવે ત્યારે વધારે પડતા વિવેકથી બોલતા - હા સાહેબ , જી બાપુ , માર પડ્યો તો ય યોગીભાઈએ હઠ છોડી નહોતી . પાટલૂનના ખિસ્સામાં એ બૉંબ બનાવવાનો નુસખો લઈને ફરતા હતા . જાનૈયાઓ સાવ નફ્ફટ હતા . એક લુચ્ચો ડોસો આંખ મીચકારીને મને પૂછે , તીન પત્તી રમવી છે ? કન્યાવિદાય વખતે મોટાં ભાભીએ મને તેડી લીધો ત્યારે મારાથી ચીસ પડાઈ ગઈ , ` ભાભી , આ બધા મારી સૂર્યાબાળાને ગળી જશે . ` એ શબ્દો સાંભળીને આખું ગામ રડ્યું . એ પછી બધું ખૂબ ઝડપથી બદલાઈ ગયું . ટ્રેનો આવતી પણ એમાંથી પોપટ અને હાથનાં ભરત ભરેલી થેલીઓ સાથે સોનાના દાંતવાળી સ્ત્રીઓ ઊતરતી નહીં . અચાનક કોઈ સવારે ગુલાબી ઓઢણીવાળી નવી છોકરી પડોશીના ઓટલે ઊભેલી જોવા મળતી નહીં . ભોંયરાં પૂરી દેવામાં આવ્યાં અને સહુ પોતપોતાનાં કામે વળગી ગયાં . બે કાકા જુદા રહેવા ગયા . પિતાજી ઝડપથી વૃદ્ધ થઈ ગયા . યોગીભાઈને કોલેજ પૂરી થતાં રેલવેમાં ગુડ્ઝ ક્લાર્કની નોકરી મળી અને પહેલું પોસ્ટિંગ કોટા ખાતે થયું . એમને મૂકવા સહુ સ્ટેશને ગયાં ત્યારે બે બાજુ લીમડાઓની હાર વચ્ચે દોઢ ગાઉ એમનો બિસ્તરો ઉપાડીને આ પોઠિયો આગળ ચાલતો હતો . પ્લેટફૉમના છેડે એક બાંકડા ઉપર પિતાજી એકલા બેસી રહ્યા . ટ્રેન આવી , બિસ્તરો અને બૅગ અંદર મુકાયાં , આવજો - જજો થતું હતું ત્યાં છેલ્લી ઘડીએ યોગીભાઈને શું સૂઝ્યું તે નીચે ઊતર્યા અને એક બાજુ લઈ જઈને મારે ખભે હાથ મૂક્યો . એક અક્ષર પણ બોલ્યા નહીં . ઘરમાં , કુટુંબમાં અને ચારેબાજુ બધે એક સમયખંડ પૂરો થયો હતો એની જાણ સંધ્યા સમયે એ નાના સ્ટેશનના પ્લેટફોર્મ ઉપર મારા ભાઈએ સ્પર્શ દ્વારા મને કરી . કાયાકલ્પની શક્યતા નહોતી . કુટુંબને તારે એવા નુસખા જેના ઉપર ઉતાર્યા હતા એ કાગળો બોદાઈ ગયા હતા . ભંગાર તળે બધું દટાઈ ગયું હતું એમ માનતો હતો પણ એક પ્રસંગે ભોંયરું ઉઘાડી આપ્યું . મેટ્રિકની પરીક્ષા આપવા મારે હિંમતનગર જવાનું થયું ત્યારે ઊતારાનો પ્રશ્ન આવ્યો . મારા મિત્રો બોર્ડિંગ અને ધર્મશાળાઓની માહિતી લાવ્યા હતા એની વાત મેં કરી ત્યારે કીર્તિભાઈ તરત બોલ્યા , ધર્મશાળામાં શા સારુ ઊતરવું પડે ? આ વાત થઈ ત્યારે સવારનો સમય હતો . એક જ નામના ઉચ્ચાર સાથે , ઊડી ગયેલાં બધાં ચિત્રો ભીંતો ઉપર પાછાં આવીને બેઠાં . સરનામાની ચિઠ્ઠી સાથે રિક્ષામાંથી જ્યાં ઊતર્યો એ ઘર ઘણાં વૃક્ષોથી ઢંકાયેલું હતું . હીંચકા ઉપર એક વૃદ્ધ અને વૃદ્ધા બેઠાં હતાં તે થોડી વાર મને જોઈ રહ્યાં . પછી વૃદ્ધ ઝડપથી આવ્યા અને મારી બેગ લઈ લીધી . શરૂઆતની થોડી ક્ષણો બધા માટે મૂંઝવણની હતી કારણકે પરસ્પર હાથ જોડાયા , અતિથિને આસન આપવામાં આવ્યું છતાં તેની ઓળખાણ પડી નહોતી . હું કોને શું થતો હતો તે સગપણનાં જાળાં ઉકેલીને કેવી રીતે સમજાવવું ? છેવટે પરિચયની કોઈ રીત આવડી નહીં તેથી હું ગામનું નામ બોલ્યો . તે સાંભળીને વૃદ્ધ મોટેથી હસ્યા અને ઊભા થઈને મારે માથે હાથ મૂક્યો . મેં કહ્યું , ` હા જી . ` હું હમણાંથી પત્ર લખી શક્યો નથી . ` તે જ રીતે વૃદ્ધાએ મારાં બાના સમાચાર પૂછ્યા , ભાભીસાહેબ તો કરારાં છે ને ? ` ત્યાં કમ્પાઉન્ડનો ગેટ ખખડ્યો અને એક ઊંચી સ્ત્રીએ પ્રવેશ કર્યો . સાડીનો છેડો માથે હતો અને હાથમાં ત્રણ - ચાર ચોપડીઓ હતી . થોડી વાર અમે એકબીજાની સામે જોઈ રહ્યાં અને હું ઊભો થઈને દોડ્યો . એ વખતે ઘણા ગોટાળા થયા . છાતીએ વળગેલી ચોપડીઓ પડી ગઈ ને મેં એના પગ પાસે બેસી , મારા શર્ટની બાંયથી લૂછીલૂછીને ભેગી કરી . સાસુ - સસરાની હાજરીમાં નહોતું થયું તે એના રૂમના એકાન્તમાં થયું . મને ખુરશીમાં બેસાડીને સામે ઊભી રહી ત્યારે એનાં આંસુ મારા ગાલ ઉપર પડ્યાં . નવાઈની વાત કે મને તો સહેજ રડવું આવ્યું નહીં . ચોકથી ખરડાયેલા એના હાથ ઉપર હું હથેળી ફેરવ્યે ગયો . મારી સૂર્યબાળા તો ટીચર બની હતી ! સરસ્વતીની સફેદી બધે હતી - એના હાથ ઉપર , સાડીના છેડે , મારા ગાલે , એના હાસ્યમાં . ધીમે ધીમે હાથ છોડાવતાં એણે કહ્યું , ` ધોઈ આવું . ` મેં કહ્યું , ` રહેવા દો , સૂર્યબાળા , એ ખૂબ સારું લાગે છે . ` કેટલાક દિવસો થયા , હેમંત ખૂબ જ ઉદાસ રહે છે . નથી ટીવી પર મનગમતો પ્રોગ્રામ જોવાની ઈચ્છા અને મમ્મીએ લાવી આપેલી નવી કોમિક્સ વાંચવાનું મન . કિચનમાં જુદી - જુદી જાતનાં ચિપ્સનાં કેટલાંયે પૅકેટો પડ્યાં છે , પરમ દિવસે પપ્પા વિદેશી ચોકલેટનો મસમોટો ડબ્બો લઈ આવેલા , તે ફ્રીજમાં મૂક્યો છે , પણ હમણાનું હેમંતને કંઈ નથી જોઈતું , કંઈ નથી ભાવતું . ન ખાવાનું , પીવાનું , ન વાંચવાનું ! કંઈ કરતાં કંઈ જ નહીં . તે અમથો સોફા પર બેઠો છે . સાંજનું અંધારું ધીમે ધીમે ઓરડામાં પેસતું જાય છે . શિવજીની બે અવસ્થાઓ માનવામાં આવી છે . તેમાંથી એક સમાધિ અને બીજી તાંડવ અથવા લાસ્ય નૃત્ય અવસ્થા . સમાધિ અવસ્થા અર્થાત્ નિર્ગુણ અવસ્થા અને નૃત્યાવસ્થા એટલે સગુણ અવસ્થા . એકાદી નિશ્ચિત ઘટના અથવા વિષય અભિવ્યક્ત કરવા માટે જે અંગચાલન કરવામાં આવે છે તેને નટન અથવા નાટ્ય એવી સંજ્ઞા છે . આ નટન જે કરે તે નટ છે . શિવજી એ આદ્યનટ છે એવી શ્રદ્ધા હોવાથી તેમને ` નટરાજનું ` એ બિરુદ મળ્યું છે . બ્રહ્માંડ આ નટરાજની નૃત્યશાળા છે . તેઓ જે રીતે નર્તક છે , તે રીતે તેઓ તેના સાક્ષી પણ છે . એવી નટરાજ કલ્પના પાછળની ભૂમિકા છે . નટરાજનું નૃત્ય આ સૃષ્ટિ , સ્થિતિ , સંહાર , તિરોભાવ ( માયાનું આવરણ ) અને અનુગ્રહ આ પાંચ ઈશ્વરી ક્રિયાઓનું દ્યોતક માનવામાં આવે છે . શિવજીએ પોતે પહેલા કરેલું ઉદ્વત નૃત્યનું સ્મરણ કરીને તે પોતાના ગણોમાંના અગ્રણી રહેલા તંડૂ દ્વારા ભરતમુનિને બતાવ્યું . લાસ્ય: આ સ્ત્રી નૃત્ય છે અને તેમાં હાથ મુક્ત હોય છે . તંડુએ કરી બતાવ્યું તે તાંડવ , એવું સમજીને ભરત ઈત્યાદિ મુનિઓએ તે નૃત્ય માનવોને શીખવ્યું . જે નૃત્યના સમયે શરીરમાંના ભુવનોનો , એટલે પ્રત્યેક પેશીનો નાદ શિવકારક હોય છે , તેને ` તાંડવનૃત્ય ` કહે છે . આ પુરુષ નૃત્ય હોય છે અને મુદ્રાંકિત હોય છે . આ નૃત્યના સાત પ્રકાર છે . આ નૃત્યમાં શિવજીનું સ્વરૂપ દ્વિભુજ હોય છે . આ નૃત્યોમાં શિવજી ભૈરવ તથા ગૌરી હોય છે . નટરાજના સાત્ત્વિક નૃત્ય પ્રકારોમાં સંધ્યાનૃત્ય પ્રમાણે જ નાદાન્તનૃત્ય ઘણું પ્રસિદ્ધ છે . શૈવ અને શાક્ત સંપ્રદાયના લોકો આ નૃત્યોને વિશિષ્ટ તત્વોના પ્રતીક માને છે . તેમની ધારણા અનુસાર આવા સંહારક ઉગ્ર નૃત્યના સમયે શિવજી કેવળ જગતનો પ્રલય કરાવીને થોભતા નથી , જ્યારે તેઓ જીવોના બંધ પણ નષ્ટ કરે છે . જ્યાં જીવોનો અહંકાર ભસ્મસાત થઈ જાય છે , એવી અવસ્થાનું પ્રતીક એટલે સ્મશાનભૂમિ છે . જીવનનું સાતત્ય સૂચવી પંચવિષયોને શિવત્વ તરફ પ્રેરતું પર્વ મહાશિવરાત્રી . આપણા જીવનો શિવ સાથેનો નાતો અતૂટ છે . મહાશિવરાત્રી પર્વ જીવ શિવના અતૂટ આધ્યાત્મિક ચૈતસિક સંબંધને અતિ દ્રઢ બનાવે છે . મહાવદ - ૧૪ના શુભ દિને આ મહાપર્વ મહાશિવરાત્રી દેશ અને દુનિયામાં ધામધૂમથી ઉજવાય છે . ઉપાસકોને વરદાન આપવામાં અતિ ઉદારતા દાખવે છે . અશ્વત્થામાને દિવ્ય ખડગ , રાવણને લંકાનું રાજ્ય , અર્જુનને પાશુપત્રાસ્ત્રની પ્રાપ્તિ શિવજી પાસેથી જ થવા પામી . મહાભારતમાં શિવજીનું કલ્યાણકારી રૂપ દ્રોણપર્વમાં વર્ણવવામાં આવ્યું છે . અલ્પ ભક્તિથી પ્રસન્ન થતા દેવ છે તેથી તેઓ ભોળાનાથ કહેવાય છે . કલ્યાણને પામવાનું ઉત્તમ શિખર શિવ કહેવાય છે . શિવ ત્રિલોચન છે . કોઈ પણ પ્રકારની વાસના નિર્મૂળ થયા બાદ , આસક્તિઓ , અભિલાષાઓનો નાશ થયા બાદ શિવજીનો સાક્ષાત્કાર શક્ય બને છે . પૂર્ણયોગ તથા સિદ્ધ યૌગિક દશા પ્રાપ્ત થાય છે . સર્પો તો વિષયોના પ્રતીક છે . જેમ વિષવાળા દાંત પાડી નાખેલા સર્પ નુકશાનકારક નથી તેમ નિર્વિષ વિષયો પણ હાનિકારક નથી . શિવજીના મસ્તકમાંથી નિરંતર જ્ઞાનગંગા વહેતી જ રહે છે . શિવજીના હાથનું ડમરુ એ સંગીતનું સૂરનું પ્રતીક છે . એમ કહેવાય છે કે અમૃત પીયે તે દેવ કિન્તુ ઝેર પીને પચાવે તે મહાદેવ . અન્યોના ગુણને મસ્તક પર ચંદ્ર દ્વારા ધારણ કરે છે . વાયુ પુરાણમાં શિવજી પ્રત્યે વિષ્ણુ તથા બ્રહ્માની સ્તુતિ દર્શાવી છે . અમારા સર્વ માટે કલ્યાણકારી છો . વિશ્વના આદિકારણ છો . વેદ પણ આપને નેતિ નેતિ કહે છે . સૌરપુરાણ અનુસાર જેઓ બિલ્વવૃક્ષ હેઠળ શિવનામ જપે છે તેઓ માનવ મનથી કરેલા દોષો તથા પાપોથી છુટકારો પામે છે . શિવજીને ` રૂદ્ર ` પણ કહે છે . સમસ્ત પ્રાણીઓના વિશ્રામ સ્થાન તરીકે શિવજીને ઓળખવામાં આવી રહ્યા છે . ગીતાજીના ૧૩મા અધ્યાયનો ૫૧મો શ્લોક શિવતત્ત્વને પરમ તત્ત્વ તરીકે ઓળખાવે છે . કોઈ પણ શિવ મંદિરમાં કાચબો તથા પોઠિયો દ્રશ્યમાન થાય છે . કાચબો એ સંયમનું પ્રતીક છે . સંયમથી જ પંચવિષય પર કાબુ રાખી સાક્ષાત્કાર કરી શકે છે . લોકવાણી એવી છે કે ` પ્રભુનો બન્યો તે પોઠિયો . ` શિવરાત્રી પર્વમાં શિવ ઉપાસનાનું અનેરું મહાત્મ્ય છે . સ્કંદપુરાણમાં ઉપદેશ્યું છે કે શિવલિંગ ઉપાસના કરવાથી ઈન્દ્ર , વરુણ , કુબેર , સૂર્ય , ચંદ્ર વગેરેમાંથી કોઈ સ્વર્ગાધિપતિ બન્યા , કોઈ રાજાની પદવીને પામ્યા . કોઈ દિકપાલ , લોકપાલ , પ્રજાપતિ તથા પૃથ્વી પર ચક્રવર્તી મહારાજાઓના પદની પ્રાપ્તિને વર્યા . શિવમહાપુરાણમાં ઉલ્લેખ છે કે લિંગની પૂજા કરવાથી શિવ - પાર્વતી બન્નેની પૂજા થાય છે . જુદી પૂજા કરવાની રહેતી નથી . આથી શિવ એકના પૂજનમાં શિવ - પાર્વતી આદિ તથા બ્રહ્મા - વિષ્ણુનું પૂજન સમાવિષ્ટ થઈ જાય છે . શિવજી યોગીઓમાં શ્રેષ્ઠ એટલે યોગેશ્વર , તત્ત્વજ્ઞાન તથા વૈરાગ્યમાં અતિ ઉત્તમ જ્ઞાન સભર દયાળુ દેવ એટલે મહાદેવ કહેવાય છે . પુત્ર નથી , ધન નથી , સ્વાસ્થ્ય નથીનાં રોદણાં રડતાં ઘણા લોકો જોવા મળે છે . પરંતુ ભાગ્યે જ એવા વિરલા રડતાં જોવા મળશે . રોદણું રડતા હોય કે પ્રકાશ નથી , ભગવાન નથી , સત્કર્મ નથી . જો આના માટે લોકો રડવા લાગે તો એમને કોઈ જ વાતની કમી ન રહે . જે સંસાર ત્યાગી છે એ તો ઈશ્વરને યાદ કરે જ , તેમાં વળી બહાદુરી શી ? પરંતુ સંસારમાં રહેવા છતાં ઈશ્વરનું સ્મરણ કરે એ જ ધન્ય . તોફાની ઘોડો આંખે અંધારી બાંધી ન હોય તો સીધો ચાલતો નથી . તેમ વિવેક - વૈરાગ્યરૂપી અંધારી સંસારી જીવના મન પર બંધાતી નથી ત્યાં સુધી કુમાર્ગે જતા તેના મનને પણ અટકાવી શકાતું નથી . વહાણ પાણીમાં રહે તો કોઈ વાંધો નથી પણ પાણી વહાણમાં ન રહેવું જોઈએ . એ જ રીતે સાધક ભલે સંસારમાં રહે પણ તેનું મન સંસારમાં ન રહેવું જોઈએ . ચુંબક પથ્થર પાણીમાં પડેલો રહે તો પણ લોખંડને આકર્ષવાનો અને ઘસતાં જ આગ પેદા કરવાનો એનો ગુણ ખલાસ થઈ જતો નથી . વિષમ પરિસ્થિતિમાં ઘેરાયેલા રહેવા છતાં સજ્જનો પોતાના આદર્શો છોડતા નથી . દોરામાં ગાંઠ પડેલી હોય તો તે સોયના નાકામાં ઘૂસી શકતો નથી . અને તેનાથી સિવાતું નથી . મનમાં જો સ્વાર્થસભર સંકીર્ણતાની ગાંઠ પડેલી હોય તો તે ઈશ્વરમાં લાગી શકાતું નથી અને જીવનનું લક્ષ્ય પ્રાપ્ત કરી શકતું નથી . એકલું ભણ્યે શું વળે ? ધારણા ક્યાં ? પંચાગમાં લખ્યું છે કે વીસ ઈંચ પાણી પડશે . પરંતુ પંચાગ નિચોવો તો એક ટીપું ન પડે . આપણી ભારતીય સંસ્કૃતિ અને હિંદુ ધર્મ અધ્યાત્મનો અમર વારસો છે . આ બધાં સંવર્ગના માનવીઓ પ્રત્યક્ષ - પરોક્ષ રીતે જન્મ અથવા કર્મથી મહાપ્રભુ શ્રી વિશ્વકર્માના વંશ જ ગણાય છે . દેવોના શિલ્પી અને વાસ્તુ વિશારદ તરીકે બધાં ધર્મશાસ્ત્રોમાં શ્રી વિશ્વકર્મા પ્રભુનો ઉલ્લેખ જોવા મળે છે . શાસ્ત્રવિદોએ શિલ્પકલાને વેદવિદ્યાની બહેન ગણેલી છે . તેથી શિલ્પ શાસ્ત્રની ગણના વેદમાં કરવામાં આવે છે . તેથી જ આગામી મહા સુદ : ૧૩ શનિવાર તા. ૨૩-૨-૨૦૧૩ના સમગ્ર કારીગર વર્ગ શ્રી વિશ્વકર્મા પ્રભુની જયંતી દિન તરીકે તેમનું ષોડષોપચારે પૂજન અર્ચન કરશે . ઉત્સવ તરીકે ઉજવણી કરી સમૂહ મહાપ્રસાદ ગ્રહણ કરશે . વિશ્વ એટલે જગત અને કર એટલે હાથ . જેના હાથ વડે આ જગતનું સર્જન થયું છે , તે દેવ એટલે વિશ્વકર્મા . જેમના હાથમાં પૃથ્વી છે . જેમનું શરીર વૃદ્ધાવસ્થા દર્શાવે છે . જેમના મસ્તક ઉપર મુગટ જોવા મળે છે . જેમના એક હાથમાં કામી એટલે ગજ . બીજા હાથમાં ત્રાંબાનું કમંડળ , ત્રીજા હાથમાં જ્ઞાન + ગ્રંથ , ચોથા હાથમાં માળાના દર્શન થાય છે . હંસ જેમનું વાહન છે . જેમને ત્રણ નેત્રો છે . એવી મૂર્તિ તે જ શ્રી વિશ્વકર્મા પ્રભુ . આ બધું જ દેવાધિદેવ શ્રી વિશ્વકર્મા પ્રભુની જ દેન છે . નોંધપાત્ર બાબત એ છે કે અન્ય દેવી - દેવતાઓએ ઘણાનો વધ કર્યો છે . બ્રહ્મ વિશ્વકર્માના નામે વિશ્વકર્માના દશ અવતારોનો ઉલ્લેખ શાસ્ત્રમાં વર્ણવેલો છે . વિશ્વકર્માએ પ્રથમ ઓજાર `` ગજ `` પોતાના પુત્રોને આપ્યું હતું . જેમા ચોવીસ ઈંચ હોય છે . ઈંચની પ્રત્યેક રેખાઓ ઉપર દેવતાઓનો વાસ છે . નવમી રેખા પર વિશ્વકર્માનો વાસ છે . મહારાષ્ટ્રમાં ઔરંગાબાદ પાસે વેસળ ગામની નજીક વિશ્વવિખ્યાત ` ઈલોરાની ` ગુફાઓ છે . તેમાં દસ નંબરની ગુફામાં વિશ્વકર્માની મૂર્તિ છે . તેની મુલાકાતયાત્રા કારીગરો કરતાં હોય છે . તમામ પ્રકારની કલાઓ ધાતુઓના સાધનો , પાત્રો , પંચતત્ત્વથી ચાલતા યંત્રો , જળ , ઔષધિઓ , સ્થળ - આકાશમાં ચાલતા વાહનો વગેરેના શિલ્પ સ્થાપત્યના નિર્માણ કાર્યમાં તમે એક બીજા બ્રહ્મા બનશો . વિશ્વકર્માની એકસો આઠ નામની નામાવલિનો ભાવિકો જાપ કરે છે . વિશ્વકર્માના નામમાં ` મા ` અક્ષર છે કારણકે તેમણે પોતાના પાંચે ય પુત્રોને મા અને બાપ બંનેનો સ્નેહ આપ્યો હતો . વિશ્વકર્માએ પોતાના પુત્રોને `` આલોચ વિદ્યા `` આપી હતી . પણ તેનો દુરઉપયોગ થતાં તે પાછી ખેંચી લીધી હતી . વિશ્વકર્મા પોતે શિવરૂપ હોવાથી તેમના વંશજો પણ શિવરૂપ ગણાય છે . તે બધાએ ત્રિકાળ સંધ્યા , ગાયત્રી પૂજન , વેદાભ્યાસ અને ઓમનું ધ્યાન કરવું જોઈએ . શ્રી વિશ્વકર્મા ચરિત્રને આલેખતો ગ્રંથ `` શ્રી વિશ્વકર્મા પુરાણ `` બજારમાં ઉપલબ્ધ છે . ભારતીય જીવન સંસ્કૃતિમાં વારંવાર તહેવારો આવતા હોય છે . તેનો આનંદ અવિસ્મરણીય હોય છે . દરેક તહેવારો જીવનમાં નવું જોમ થનગનાટ પ્રગટ કરે છે . ભારતીય દરેક તહેવારોમાં વિશ્વકર્મા જયંતીનું અનોખું મહત્ત્વ છે . વિશ્વકર્મા વંશના લોકો દેશમાં વિશ્વકર્માનું પૂજન કરે છે . બધા સાથે મળી શહેરમાં શોભાયાત્રા કાઢે છે . મહાપ્રસાદ સાથે મળી શિલ્પકારો રથકારો લે છે . તે દિવસે વિશ્વકર્માપ્રભુની શોભાયાત્રા કાઢતો કારીગર વર્ગ હોય છે . તેની ઝાંખીની શોભા અતિ સુંદર હોય છે . કારણકે કલા કૌશલ્યના જાણકાર વર્ગના વિરાટ વિશ્વકર્મા ઈષ્ટદેવ અને ગુરુ છે . આ દિવસે સમસ્ત ભારતના લોકોને એક મહાન વિજ્ઞાનના પરમ પિતામહ મળ્યા છે , તેથી વિશ્વકર્મા વંશજો મહાસુદ ૧૩ની વિશ્વકર્મા જયંતી અરસપરસ આનંદની વહેંચણી કરી ઊજવીએ છીએ . સાથે સાથે મહા સુખનો આનંદ લૂંટીએ છીએ . વિરાટ વિશ્વકર્માનું આ શુભ દિવસે દેવલોકમાંથી પૃથ્વીલોકમાં આવાગમન થયું છે . તે દિવસથી અંધકારમય જગતમાં પ્રકાશ ફેલાઈ ગયો . જગત પ્રકાશમય થયું . વિશ્વકર્માને પૃથ્વી પર ઉતારનાર પૃથ્થુ રાજા છે . પૃથ્થુ રાજા પર વિરાટ વિશ્વકર્માની કૃપા ઉતરવાથી પૃથ્થુએ પૃથ્વીને ગાય બનાવી દોહન કર્યું . પૃથ્વીમાંથી વિશ્વકર્માની કૃપા થવાથી વિજ્ઞાનરૂપી ગાયનું દોહન કરવાથી પૃથ્વી પર જે જે વસ્તુઓ દેખાય છે તે સર્વ પૃથ્વીએ આપ્યું છે . વિશ્વકર્માએ પૃથ્વીને જ્ઞાન અને વિજ્ઞાન બન્ને આપ્યાં છે . જેના કારણે રાજાથી લઈ રંક જનોને અન્ન , મકાન , કપડાં લોકોને મળ્યાં જીવન જીવવાનું વિજ્ઞાનિક જ્ઞાન પ્રાપ્ત થયું . મનુષ્ય વિચારે તો વિશ્વકર્મા જયંતીનો તહેવાર સઘળી માનવ જાતિના ઉત્થાનનો તહેવાર છે . તેથી સઘળી માનવ જાતે પોતાનો ઉત્થાનનો દિવસ માની ઉત્સવ મનાવવો જોઈએ . સનાતન ધર્મરૂપ છે , પણ બીજા ધર્મોનું એટલું મોટું આક્રમણ થયું કે લોકો સનાતન ધર્મ છોડી જુદા - જુદા ધર્મના વાડાઓમાં રોકાઈ ગયા . તેથી વિશ્વકર્મા ધર્મના અનુયાયીઓ પણ આકર્ષાઈને વિશ્વકર્મા સનાતન ધર્મ ભૂલવા લાગ્યા . શ્રીકૃષ્ણએ સ્વધર્મ ન છોડવા બહુ કહ્યું છે , સ્વધર્મમાં જ રહેવું તેમ આગ્રહ કર્યો છે . તેના ગુણ ગાયા છે . તેથી વિશ્વકર્માએ આપેલ જ્ઞાન વિજ્ઞાન ભૂલાવા લાગ્યા . આથી સનાતન ધર્મ લોકો પાસેથી દૂર જવા લાગ્યો . સનાતન ધર્મ છોડી મનુષ્ય સગવડીયો ધર્મ સ્વીકારવા લાગ્યા . લોકો સ્વધર્મ ભૂલવા લાગ્યા . તે વિશ્વકર્મા સર્વ લોકોની રચનાના કાર્યમાં લાગી ગયા છે . અર્થ - અવતરી વિશ્વકર્માને ચાર હાથ છે , યક્ષ માળા પહેરી છે . હંસ જેમનું ન્યાયીશક્તિવાળું વાહન છે , એવા વિશ્વકર્મા પ્રભુને અમે વંદન કરીએ છીએ . પુરાણો કહે છે , વિશ્વકર્મા ઋતુઓની પ્રાણના કરી ઋતુઓના ગુણ , સ્વભાવ અને વાતાવર્ણન પ્રમાણે ઋતુઓના મહિનાઓના નામ પાડ્યા છે . ક્યાં ક્યાં દેશમાં ઋતુઓનો પ્રભાવ કેવો રહેશે , તે પ્રમાણે વૃક્ષો , વનસ્પતિ , અનાજનો ઉછેર કર્યો . સાથે ખેતી માટે ઓજારો બનાવી આપ્યા . જંગલી પશુ અને જંગલી માણસોનું રક્ષણ થાય . દેવતાઓ , ત્રિદેવો , મનુષ્યો , સર્વના રક્ષણ માટે અસ્ત્ર શસ્ત્ર બનાવી આપ્યા છે . વિશ્વકર્માએ વરદાનો આપી દૈત્યો , રાક્ષસોને , બળવાન બતાવ્યા ન હતા . ઔષધિઓ , મકાનો , મહેલો , ગુફાઓનું નિર્માણ કરી સહુનું રક્ષણ વિશ્વકર્માએ કર્યું છે . આ વિશ્વકર્માની વિજ્ઞાનિક શોધ છે . ઉપરાંત ઉતરાયણ અને દક્ષિણાયણના સૂર્યની ગતિ વિશ્વકર્માએ નક્કી કરી છે . વિશ્વકર્મા પ્રભુએ જગતના લોકો લાંબુ અને નિરોગી આયુષ્ય ભોગવે તે માટે અનેક પ્રકારની ઔષધિ દેવલોકમાંથી લાવી વાવેતર કર્યું . તે તેનો જગત ઉપર મોટો ઉપકાર છે . આવા તો તેમના અનેક ઉપકાર મનુષ્ય અને દેવો ઉપર છે . આ છે વિશ્વકર્માની સર્વલોક સુખી થવાની ભાવના મનુષ્ય ખુદ પોતાના કાર્યોથી સુખી થઈ શકે તે ભાવના મનુષ્ય ખુદ પોતાના કરેલા કાર્યોથી અમર બની શકે , દીર્ઘ આયુષ્ય ભોગવવામાં કામયાબ નીવડે તે આશા અને આકાંક્ષા . સહુ પ્રથમ સૌરાષ્ટ્રમાં દક્ષિણ કિનારે સહુ પ્રથમ આમ્રવૃક્ષ ઉગાડ્યા . અમરકોષ નામના ગ્રંથમાં લખ્યું છે . જ્ઞાન એટલે મોક્ષની બુદ્ધિ . વિજ્ઞાન એટલે શિલ્પ અને તેના માટે જે ગ્રંથ રચાણો તે સ્થાપત્યવેદ અથવા અથર્વવેદ . વિશ્વકર્માનાં શિલ્પ શાસ્ત્રને વેદ સંજ્ઞા અપાય છે . દરેક શિલ્પ વિજ્ઞાનમાં સંપૂર્ણ ફળ આપે છે . ઉત્તમ સુખ સમૃદ્ધિ આરોગ્ય , લાભ અને શાંતિ આપનાર થાય તે માટે વાસ્તુશાસ્ત્રની ભલામણ કરવામાં આવી છે . વાસ્તુશાસ્ત્રના નિયમોને આધીન રહીને કાર્ય કરવાથી તે સઘળા કર્મ અને કાર્યદોષ મુક્ત થાય છે . અને વાપરનારને ઉત્તમ ફળ આપે છે . તે સઘળા નિયમો મંદિરને લગતા નિયમો ઘર મહેલોને લગતા નિયમો , ગામ શહેરને લગતા નિયમો જે કાયમી સુખ આપનાર રહે છે . તે પ્રમાણે વર્તન કરવાથી સઘળા મનોરથો પૂરા થાય છે . કારણકે સર્વ સૃષ્ટિનું નિર્માણ કરતા વિશ્વકર્મા છે . ભૂ : એટલે ભૂમિનું નિર્માણ કરતા હો ઋષિમુનિઓ વિશ્વકર્માને ભૂમાદેવ અથવા ભૂમા ભગવાન કહે છે . `` ભૂમા ભગવાને `` ભાગવતમાં લખ્યું છે . આપણા શાસ્ત્રો પુરાણો સાક્ષી રૂપ કહે છે , ચોક્કસ મનોરથો પૂરા કરે છે . પણ મનોરથો સત્યની એરણ ઉપર ટીપાયેલ અને જીજ્ઞાસુ વૃત્તિથી કરેલ હોય . આર્ત પોકારે કરેલા કાર્યો હંમેશાં સફળ રહે છે . વિશ્વકર્મા વંશ જ દાદાનો જીજ્ઞાસુ ભગત છે . પણ તે ભક્તિ સ્વાર્થી ન હોવી જોઈએ . વિરાટ પ્રભુ જુઠી ભક્તિથી ઘણા દૂર રહે છે , આપણું ચરિત્ર શુદ્ધ હશે ખાલી સ્વાર્થ પુરતી ભક્તિ નહિ કરી હોય તો પ્રભુ જરૂર મનના મનોરથ પૂરા કરે છે . સંપૂર્ણ કૃપા ઉતારવી હોય તો દાદાના દરેક તહેવાર આનંદ અને માનથી ઉજવવા . સમૂહમાં ઝાંખી કાઢવામાં આવે છે . તેમ વિશ્વકર્મા વંશજો આંગણામાં રંગોળી પૂરી વિશ્વકર્મા પ્રભુનું આરતી પૂજન કરી સમૂહમાં શોભાયાત્રા કાઢવી . તેની કથા કહી દાદાના ચારિત્રોની લીલાની કથા કહેવી . આ એક જ દાદાની મોટી સેવા છે . દાદા વિશેનું સાહિત્ય ગ્રંથો રૂપિયા કમાવા ન છપાવીએ . વિના મૂલ્યે આપી સમાજની સેવા કરીએ . કોઈની જીજ્ઞાસા સંતોષીએ . વિશ્વકર્મા પ્રભુ દ્વારા દ્વારિકા , વૃંદાવન , હસ્તીનાપુર , ઈન્દ્રપ્રસ્થ લંકા વગેરે નગરીનું નિર્માણ કરેલું . દુનિયાભરના તમામ દેશ , રાજ્ય , નાના મોટાં શહેર , નગર અને ગામ ગામે વણથંભ્યાં વિકાસ કાર્યો ચાલ્યા જ કરતા હોય છે . તે ક્ષેત્રે ઉપયોગી લાઈનના નિષ્ણાત અભ્યાસુ સ્થપતિની રાહબરીમાં કારીગર સમૂહદાય અને મજૂર સહારે , રહેણાંક વાણિજ્ય અને ઔદ્યોગિક ક્ષેત્રે ઉપયોગી મકાનોનું નિર્માણ સદંતર ચાલ્યા જ કરે છે . આ વાત તમામ સજીવોમાં બુદ્ધિજીવી ગણાતા માનવોની થઈ . સતયુગમાં દેવોપયોગી બાંધકામ સુવિધા પૂરી પાડવાવાળા તે જમાનાના શ્રેષ્ઠતમ સ્થપતિ એટલે જ શ્રી વિશ્વકર્મા પ્રભુ . જગના સજીવોના જન્મ , પોષણ અને અંત પ્રક્રિયાનું સંચાલન સંભાળતા દેવો એટલે બ્રહ્મા , વિષ્ણુ અને મહેશ . સૃષ્ટિ સર્જાયા પૂર્વે બ્રહ્માજીએ પોતાના વિચારને વિશ્વકર્માજીને સાથે ચર્ચેલો તે પછી તેઓશ્રીએ જળમાં ઈંડાનું સ્થાપન કરેલું . તે અવિરત વધ્યા જ કર્યેથી સમસ્ત બ્રહ્માંડની ઉત્પત્તિ થઈ . પણ તેમાં સ્થિરતા વર્તાતી નહોતી . તે અમલમાં મુકાયેથી હાલક ડોલક બ્રહ્માંડને સ્થિરતા મળેલી . જેનો આજનો કારીગર વર્ગ જે તે ધંધામાં ઉપયોગ કરી તેને આશીર્વાદ સમ સ્વીકારી તેઓશ્રીને ઈષ્ટદેવ સમજે છે . વિશ્વકર્મા પ્રભુ દ્વારા દ્વારિકા , વૃંદાવન , હસ્તીનાપુર , ઈન્દ્રપ્રસ્થ લંકા વગેરે નગરીનું નિર્માણ કરેલું તે ઉપરાંત શ્રી રામચંદ્રને જરૂરી રામસેતુનું સર્જન કરેલું . વળી રાજ સિંહાસન , આભૂષણ , આયુધ વાહન અને વિમાન પણ દેવો કાજે તૈયાર કરી આપેલા . કર્મ આધિન સૌ કોઈએ તે ભોગવવાં પડે છે . યુગ પૂર્વે થઈ ગયેલ પૃથુરાજાના રાજ્યમાં જ્યારે અનહદ અરાજકાતા સાથે દુઃખ છવાતું રહ્યું ત્યારે ઋષિમુનિ સમૂહે મળી પૃથુરાજાને તપ કરી , સર્વ વિદ્યાસ્થાપક તેમજ તે મુજબ સર્જન કરવા સક્ષમ શ્રેષ્ઠ શ્રી વિશ્વકર્મા પ્રભુને પસંદ કરવા કહેલું . પૃથુરાજાના કઠોર તપથી પસંદ વિશ્વકર્માજીએ પૃથુરાજા અને તેમની પ્રજાના દુઃખ દૂર કર્યેથી સુખની વૃદ્ધિ થઈ . થોડાંક વર્ષોથી સમાજના સંપન્ન વર્ગમાં ધ્યાન પ્રચલિત થવા માંડ્યું છે . અને એ ય વાત ખરી કે પહેલાં ન હતી તેટલી આજે ધ્યાનની આવશ્યક્તા ઊભી થઈ છે . ધ્યાન માટે વિવિધ સ્થળોએ શિબિરો યોજાય છે . કેટલાક લોકોએ તો સમયનો પવન પારખીને તેને થોડુંક સજાવી - ધજાવીને વેપારી ધોરણે મૂક્યું છે . તો બીજી બાજુ ધર્મના સંપ્રદાયો લોકોની આવશ્યક્તા નજરમાં રાખીને પોતપોતાના ઢાળમાં ઢાળીને તેને પોતાના અનુયાયીઓ પાસે રજૂ કરી રહ્યા છે . સમાજની જરૂરિયાત અને લોકોની વધતી જિજ્ઞાસાને ધ્યાનમાં લઈને મેં થોડાક વખત પહેલાં ` ધ્યાન વિચાર ` લખ્યું . જો પોતાની પ્રકૃતિને લક્ષમાં રાખીને ધ્યાનની પસંદગી કરી હશે તો ધ્યાન ધરવું સરળ રહેશે અને તેનો લાભ પણ થોડાક સમયમાં જ દેખાશે . આજકાલ જે ધ્યાનો પ્રચલિત છે તેમાં પતંજલિના અષ્ટાંગ યોગનો સમાવેશ ભાગ્યે જ કરવામાં આવે છે . અષ્ટાંગ યોગમાં ધ્યાન છે પણ તે યોગના એક અંગ તરીકે છે . ધ્યાન યોગનું સાતમું અંગ છે અને તે કર્યા પછી વિરમી જવાનું નથી . તેની આગળ યોગનું આઠમું અંગ સમાધિ છે . જે સિદ્ધ કરવા માટે તો આખો અષ્ટાંગ યોગ છે . પતંજલિના યોગની એ વિશિષ્ટતા છે કે તેઓ ધ્યાનને યોગથી અલગ પાડતા નથી . વાસ્તવિકતામાં અષ્ટાંગ યોગ સ્વસ્થ અને સદાચારી જીવન માટેનો છે . જે પ્રાપ્ત કરવું હોય તો યોગના બધાં અંગો સાધવાં પડે . એકલા ધ્યાનથી ન ચાલે . ખરેખર જોઈએ તો યોગના આગલા છ ચરણ સાધ્યા વિના ધ્યાનનું સાતમું અંગ સિદ્ધ થાય જ નહિ . પંતજલિના અષ્ટાંગ યોગનું અંતિમ ચરણ સમાધિ છે . સમાધિના આપણે બે અર્થ કાઢી શકીએ . આપણે તેને આત્મા પરમાત્મા સાથેના મિલનની અવસ્થા તરીકે ઘટાડી શકીએ . જો સમાધિ શબ્દને પકડીને જો આપણે આગળ વધીએ તો તેનો એ અર્થ નીકળે કે તે ચિત્તની એવી સ્થિરતા કે જે ચલાયમાન ન થઈ શકે . પતંજલિએ તેમના યોગમાં આત્મા - પરમાત્માની ઝાઝી વાત કરી નથી . વાસ્તવિકતામાં સમાધિ એ અસ્તિત્વ સાથેની તદ્રુપતાની અવસ્થા છે . ત્યાં પહોંચ્યા પછી કોઈ વિષય સાથે યોગ જ રહેતો નથી . તાત્વિક રીતે તે અયોગની અવસ્થા છે . તેને આત્મસ્થ અવસ્થા પણ કહી શકાય . અસ્તિત્વ સાથે અદ્વૈત સધાયા પછી કોઈ સાધના બાકી રહેતી નથી . આ અવસ્થા વિશે કોઈ કંઈ કહી શકતું નથી . પરંતુ તેના વિશે જ્ઞાનીઓ અહીં તહીં ઉલ્લેખો કરે છે . પતંજલિના અષ્ટાંગ યોગનાં આઠ અંગો છે . યમ , નિયમ , આસન , પ્રાણાયામ , પ્રત્યાહાર , ધારણા , ધ્યાન અને સમાધિ . પતંજલિના અષ્ટાંગ યોગની એ જ વિશિષ્ટતા છે . તેઓ એકેક પગલું સ્થિર કર્યા પછી જ આગળ વધવામાં માને છે . જેથી એકવાર આગળ ગયા પછી પાછા પડવું ન પડે . યમમાં નૈતિક આચાર સંહિતા આવે છે . યોગના બીજા દ્વારે નિયમ આવે છે . વાસ્તવિકતામાં તે વ્રતો છે . શૌચ ( શારીરિક , માનસિક અને આત્મિક શુદ્ધિ ) , સંતોષ ( સર્વ પ્રકારે ) તપ ( શરીરનું , વાણીનું અને મનનું ) , સ્વાધ્યાય ( ધર્મગ્રંથોનો અભ્યાસ ) અને ઈશ્વર પ્રણિધાન ( પરમાત્મા પ્રતિનો સમર્પણ ભાવ ) . યોગનું ત્રીજું અંગ આસન છે . પતંજલિએ શરીરની સ્થિરતાને , ચિત્તની એકાગ્રતા માટે આવશ્યક ગણી છે . પતંજલિએ સરળ આસનોની જ વાત કરી છે . કષ્ટદાયક આસનોનો તેમાં સમાવેશ કર્યો નથી . ત્યારપછી પ્રાણાયામ આવે છે . પ્રાણાયામમાં શ્વાસને સાધવાનો છે . શ્વાસને ચિત્ત સાથે બહુ નિકટનો સંબંધ છે . શ્વાસ એ પ્રાણ છે . પ્રાણને સાધ્યા વિના અધ્યાત્મના ઊંચા શિખર સુધીની યાત્રા ન થઈ શકે . પ્રાણાયામમાં મન શાંત થઈ જાય છે . અષ્ટાંગ યોગમાં પાંચમું અંગ પ્રત્યાહાર છે . અષ્ટાંગ યોગનાં પ્રથમ ચાર અંગનો હેતુ ચિત્તને શુદ્ધ કરવા માટેનો છે . યોગની ખરી શરૂઆત પ્રત્યાહારથી થાય છે જે સમાધિમાં પહોંચીને વિરમે છે . ધારણા એ યોગનું છઠ્ઠું અંગ છે . ધારણામાં ચિત્તને એક વિષય ઉપર કે વિચાર ઉપર કેન્દ્રિત કરવાની વાત છે . પતંજલિએ ધારણા માટે વિધવિધ વિષયો સૂચવ્યા છે . ધારણા આગળ વધતાં સાધક વિષયની સાથે તદાકાર થતો જાય છે . ત્યારપછી ધ્યાન આપે છે . ધ્યાનથી આત્માની અનુભૂતિની શરૂઆત થાય છે અને શરીરની વિસ્મૃતિ થવા લાગે છે . સમાધિમાં ચિત્ત અડોલ બની જાય છે . ત્યાં તે પોતાનામાં જ સ્થિતિ કરીને અસ્તિત્વનો આનંદ માણે છે . તેને પરમાત્મ અવસ્થા પણ કહી શકાય . પતંજલિના અષ્ટાંગ યોગની આ છે આછી પાતળી રૂપરેખા - વાસ્તવિકતામાં અષ્ટાંગ યોગ એ સર્વાંગ યોગ છે . તે સંસારમાંથી શરૂ થઈને સમાધિમાં જઈને વિરમે છે . જોયું તો છે ને વિવિધરંગી પુષ્પોથી શોભતું ઉદ્યાન ? ત્યાં જાતજાતના વર્ણના અને અલગ અલગ પ્રકારના ખુશ્બૂ ધરાવતાં ભાત - ભાતનાં પુષ્પો ભલે હોય , પરંતુ એ સર્વમાં ગુલાબપુષ્પ શિરમોર સ્થાન આપોઆપ હાંસલ કરે છે . કેમકે સૌંદર્ય - સુવાસ - સુકોમળતાનો અદભુત ત્રિવેણી સંગમ હોય છે . આ વિશિષ્ટતા જ એને શિરમોર સ્થાન અપાવે છે . જોયા તો છે ને ક્યારેક રઢિયાળી રાતમાં ચમકતાં ચાંદ - તારા ? કારણકે ચન્દ્રમાં અધિક સૌમ્ય પ્રકાશ - ચાંદની રેલાવવાની ભરપૂર ક્ષમતા હોય છે . ચન્દ્રની આ વિશિષ્ટતા એને સહુ વચ્ચે ઉત્તમ સ્થાન અપાવે છે . એની સર્વોપરિતા તો સર્વવિદિત છે . દિવસે પ્રકાશ ચાહે દિવાનો હોય કે મશાલનો હોય , મીણબત્તીનો હોય કે ` લાઈટનો ` હોય : સૂર્યનું પ્રચંડ તેજ આ બધામાં સર્વોપરિ સર્વશ્રેષ્ઠ આપોઆપ બની રહે છે . કારણકે એ સ્વયં પ્રખર તેજસ્વી હોવા ઉપરાંત હજાર - હજારથી વધુ તેજ કિરણો એ અત્ર - તત્ર - સર્વત્ર ફેલાવતો રહે છે . એની આ અદ્વિતીય વિશિષ્ટતા જ એને પ્રકાશક પદાર્થોમાં સર્વોચ્ચ - સર્વશ્રેષ્ઠ સ્થાન અપાવે છે . પુષ્પ - ચન્દ્ર કે સૂર્ય ચોક્કસ પ્રકારની વિશિષ્ટતાનાં કારણે શ્રેષ્ઠ સ્થાન પામે છે . એથી જ છેલ્લા બે લેખોથી જે ચાર પ્રકારના જીવોનું સ્તર વિચારીએ છીએ તેમાં ચોથા અને સૌથી શ્રેષ્ઠ સ્તર માટે શબ્દ પ્રયોગ છે વિશિષ્ટ . જે જીવો વિશિષ્ટ ગુણવત્તાસભર છે તે આ ઉત્તમ કક્ષામાં આવે છે . વિશિષ્ટતા એમની અનેક પ્રકારની હોઈ શકે છે . કોઈ પ્રણિધાનનાં કારણે વિશિષ્ટ હોય , કોઈ પરિણતિનાં કારણે વિશિષ્ટ હોય , તો વળી કોઈ વિનિયોગ કૌશલ્યનાં કારણે ય વિશિષ્ટ હોય . વિશિષ્ટતાના ચાર માપદંડરૂપ આ ચાર ` ખની ` સંક્ષિપ્ત વિચારણા આ પ્રમાણે છે : આ શબ્દ મુખ્યત્વે જૈન આરાધકવર્ગમાં ખૂબ ખૂબ પ્રસિદ્ધ છે . આ વ્યક્તિ આરાધનાની ખરી છે . પ્રસ્તુતમાં આપણે જે પ્રથમ ` ખ ` વિચારી રહ્યા છીએ તેવો નિર્દેશ એ છે કે ઉત્તમ - વિશિષ્ટ સદગુણો પ્રત્યે હાર્દિક આદર લગાવ ધરાવીને અને આત્મસાત્ કરવા . દશ દશ કલાક જ્ઞાનભ્યાસ કરતી વ્યક્તિ જોઈને . હું પણ અવસરે શક્તિ મુજબનાં દાન અવશ્ય કરીશ . હું પણ યથાશક્તિ પર્વદિવસો આદિમાં શીલવ્રતનું પાલન કરીશ . હું પણ શક્તિ મુજબ રોજ એકાદસણાદિનું તપ કરીશું . હું પણ વર્ષમાં અમુક રકમ અને અમુક દિવસોની સ્વૈચ્છિક સેવા કરીશ . અમને યાદ આવે છે મુંબઈ - બોરીવલીના એક ભાઈ . તેઓએ એમને `` મહારાજશ્રી ! `` કહેલું . મુંબઈમાં જ્યાં જ્યાં દીક્ષામહોત્સવ યોજાય છે . ત્યાં ત્યાં હું અચૂક ઉપસ્થિત રહેવાની કોશિશ કરું છું . અને દરેક દીક્ષા મહોત્સવના અંતે , મુમુક્ષના વિરલ ત્યાગની સક્રિય અનુમોદનાર્થે કોઈ એક ત્યાગનિયમ સ્વૈચ્છિકપણે આજીવન સ્વીકારું છું . આજ સુધીમાં આવા ૬૯ નિયમો આજીવન થયા છે . ૧૦૮ થાય એવી મારી ભાવના છે !!! ખપીપણું શું ચીજ છે આ ભાગ્યવાનના શબ્દોમાં ઝળકે છે . ખાખીપણું : જેની જરૂરીયાત અલ્પાતિઅલ્પ હોય તેને કહેવાય ` ખાખી ` . આપણે ત્યાં આ સંદર્ભમાં જ ` ખાખીબાવા ` શબ્દપ્રયોગ થાય છે . અલબત્ત , ` બાવા ` અર્થાત્ સાધુ થવું હજુ કદાચ આસાન છે . પરંતુ ` ખાખીબાવા ` અર્થાત્ નિઃસ્પૃહ સાધુ બનવું અતિ અતિ મુશ્કેલ છે . કેટલીક વાર બાહ્ય સંસાર ત્યાગ્યા પછી ય પાછલા દ્વારેથી સ્પૃહાઓનો નવો સંસાર જીવનમાં પ્રવેશી જતો અનુભવાય છે . ` ખાખીપણું ` કેવું હોય એ જાણવું છે ? તો વાંચો અમારી યશસ્વી ગુરુપરંપરાના મૂર્ધન્ય સૂરિવર પૂ. નિસ્પૃહશિરોમણિ શ્રી પ્રતાપસૂરીશ્વરજી મહારાજના જીવનનો આ વિરલ પ્રસંગ : વિ.સં. ૨૦૦૫ના બનેલી ઘટના . ત્યારના મુંબઈના મુખ્ય ધર્મ કેન્દ્ર ગણાતાં પાયધુની ગોડીજીસંઘમાં તેઓનું ચાતુર્માસ નિશ્ચિત થયું હતું . મોટા આચાર્ય અને મોટો સંઘ . એટલે પ્રવેશના સામૈયાં માટે બેન્ડ - સાંબેલા વગેરે તૈયારી વહેલાસર કરવાની થઈ . પરંતુ ગુરુદેવે મોઘમ વાત એક જ કરી . `` સમય થશે એટલે કહીશ . `` વિહાર કરતાં કરતાં ગુરુદેવ મોતીશા ભાયખલાઉપાશ્રય સુધી આવી ગયા . પણ પ્રવેશદિન અંગે એ જ ઉત્તર જારી રાખ્યો . ટ્રસ્ટીઓ મનોમન મુંઝાતા હતા . આજે દોઢ વાગ્યે અમારો ચાતુર્માસ પ્રવેશ છે . થોડો સમય તો આપવો હતો ? અમારે સામૈયાની જરૂર જ નથી . માટે તૈયારીનો સમય નથી આપ્યો . અને ખરેખર દોઢ વાગ્યે થોડા ટ્રસ્ટીઓની હાજરીમાં કોઈ જ સામૈયાં વિના એમણે મુંબઈના મુખ્ય ધર્મસ્થાનમાં ચાતુર્માસ પ્રવેશ કર્યો !! અલબત્ત , સામૈયું અવસરે શાસન પ્રભાવનાનું અંગ હોવાથી એની નિતાંત ટીકાનો અહીં આશય નથી . પરંતુ નિસ્પૃહતા શી ચીજ છે એની સત્ય ઘટના દર્શાવવાનો અહીં આશય છે . આ લઘુતાદર્શક શબ્દપ્રયોગ વગેરે અઢળક બાબતો એમનાં જીવનમાં ઝળહળતી હતી . વસ્તુતઃ તેઓમાં આરાધના અંગે ` ખરીપણું ` અને જરૂરીયાતો અંગે ` ખાખીપણું ` પ્રથમ નજરે જણાઈ આવે તેવું સ્પષ્ટ હતું . ખુવારી : વિશિષ્ટ વ્યક્તિના માપદંડ રૂપે અમે વિચારેલ ત્રીજો ` ખ ` એટલે આ ખુવારી . ખુવારીનો અર્થ છે નુકશાની યાવત્ નાશ . નુકશાની કે નાશ આમ તો કોને ગમે , ભલા ? છતાં અહીં ત્રીજા માપદંડરૂપે ` ખુવારી ` શબ્દનો પ્રયોગ સમજપૂર્વક કરાયો છે . અહીં ` ખુવારી ` દોષો અંગે અભિપ્રેત છે . મતલબ કે વિશિષ્ટ કક્ષાની વ્યક્તિએ સતત આત્મનિરીક્ષણ કરતાં રહીને દોષોની ખુવારી કરતાં રહેવું જોઈએ . મારા જીવનમાં જામી ગયેલ દોષોની ટકાવારી અને તીવ્રતા કેટલી ઘટી ? મારા કેટલા દોષોનો નાશ થયો ? પવિત્ર અગ્રમગ્રન્થ ` દશવૈકાલિકસૂત્રમાં ` આનો દિશાનિર્દેશ કરતાં આ સાધનાસૂત્ર અપાયું છે . ખુમારી : ખુમારી એટલે સચ્ચાઈ પ્રત્યે સારપ પ્રત્યે - સિદ્ધાંત પ્રત્યે ધગધગતું ઊછળતું શૌર્ય . અલબત્ત , એમાં અંધ ઝનૂન કે અન્યોને ઊતારી પાડવાની હલકી માનસિકતા ચોક્કસપણે ન જ આવવી જોઈએ . આજનો યુગ બહુલતાએ ખુમારીની ખુવારીનો યુગ છે . એટલે જ ઉઘાડેછોગ ચાલતાં અત્યાચારો બળાત્કારો - ભ્રષ્ટાચારો સામે અવાજ ઉઠાવવાની ય કોઈ લગભગ હિંમત નથી કરતું . એટલે વિશિષ્ટતાના ચોથા માપદંડરૂપે અમે ખુમારીને સ્થાન આપ્યું છે . ખુમારી કેવી ધગધગતી હોય એ જાણવું છે ? પૂના શહેરના તે સમયના વિધાનસભ્ય અને જૈન અગ્રણી પોપટલાલ રામચંદ્ર શાહ . એકવાર એ આર્ય સમાજના ગુરુકુળની મુલાકાતે ગયા . મોટા થઈને તમે શું બનશો ? અમે મોટા થઈને શું બનીશું એ પછી વાત . પણ તમે જો થોડા દિવસ અમારી સાથે રહી જાવ તો અમે તમને પાક્કા આર્યસમાજી બનાવી દઈશું એ નક્કી ! છેલ્લી એક મહત્ત્વની વાત . ભગવાન શ્રીરામના નાના ભાઈ ભરતને ભગવાન શ્રીરામનો ` વ્યૂહાવતાર ` માનવામાં આવે છે . ભરતનો અર્થ થાય છે - વિશ્વનું ભરણપોષણ કરનાર . ભરતે એમનું નામ સાર્થક કર્યું હતું . તેમને બાળપણથી જ ભગવાન રામ પ્રત્યે અપાર પ્રીતિ હતી . તેમણે જગતને ` ભ્રાતૃ - પ્રેમનું ` અનન્ય ઉદાહરણ પૂરું પાડ્યું . ` તેમના સુખમાં જ સુખના આદર્શને તેમણે ચરિતાર્થ કર્યો . તે રામના સુખમાં જ સુખી રહેતા . રામને અનુકૂળ આચરણ કરવાનું જ તેમનું જીવન - ધ્યેય હતું . ભગવાન શ્રીરામને પણ ભરત અતિપ્રિય હતા . એટલે જ ગોસ્વામી શ્રી તુલસીદાસજીએ ` રામચરિત માનસમાં ` લખ્યું છે . ભરત જેવો કોઈ રામપ્રેમી નથી . ભરત જેવો રામસ્નેહી કોણ છે ? જે જગતમાં સતત રામ - રામ જાપ કર્યા જ કરતો હોય એવો રામનો પ્રેમી તો ભરત સિવાય બીજો કોઈ નથી . જ્યારે ભરતને ખબર પડી કે રામ , લક્ષ્મણ અને જાનકીને વનવાસ ભોગવવાનું અને પિતાના મરણનું કારણ તે પોતે જ છે ત્યારે પારાવાર દુઃખ થયું . પોતાની સગી માતા કૈકેયી કૌશલ્યા અને સુમિત્રાની વચ્ચે ઊભી હતી . આ નિહાળીને તે બોલી ઊઠ્યા મારી આ માતા કૌશલ્યા અને આ માતા સુમિત્રાની વચ્ચે ઊભી રહેલી તું જરાય શોભતી નથી ! ભરત દયાવાન પણ હતા . તેમણે કૈકયઈ અને મન્થરાને કડવા શબ્દો સંભળાવ્યા . પોતાનું અનિષ્ટ કરનાર પરત્વે પણ દયાભાવ રાખવો . ભરતને પણ આવા સંત માનવા પડે . ભરતે ખૂબ ધીરજપૂર્વક પિતાની ઔર્ધ્વદેહિક ક્રિયાઓ પૂરી કરી . ભરતે ગુરુ વસિષ્ઠ અને માતા કૌશલ્યાના સમજાવવા છતાં રાજ્ય ગ્રહણ ના કર્યું . તે પણ તે ભૂલ્યા નહીં . વનમાં જતી વખતે રસ્તામાં એમની દશા બહુ દયનીય હતી . શૃંગવેરપુર પહોંચીને તે નિષાદરાજગૃહને રામના અનન્ય પ્રેમી જાણીને એમને બહુ પ્રેમથી મળે છે . બધા પ્રકારની સવારીની સગવડ જોડે જ હોવા છતાં તે વનમાં પગપાળા જ જાય છે . કેમકે તે વિચારે છે કે મારા કારણે મારા સ્વામી રામ વનમાં પગપાળા ચાલે છે . તો મારાથી સવારી પર કેમ બેસાય ? કોઈએ બહુ આગ્રહ કર્યો તો કહેવા લાગ્યા મારા માટે યોગ્ય તો એ છે કે હું ઊંધા માથે ચાલીને ભગવાનની પાસે જઉં ! ક્યારેય ખુલ્લા પગે ચાલ્યા ન હોવાથી જ્યારે વનમાં ખુલ્લા પગે ચાલીને રામને મળવા જાય છે . ત્યારે પગના તળિયામાં ફોલ્લા પડી જાય છે . તોય તેની પરવા કરતા નથી . ભરત ચિત્રકુટ પાસે પહોંચી જાય છે . આ પ્રસંગે ભગવાન શ્રીરામે પોતાના મુખે ભરતના મુક્ત કંઠે વખાણ કર્યા છે . ભરત સમાન શીલવાન ભાઈ વિધાતાની સૃષ્ટિમાં કોઈ જોયો નથી . ભરતને અયોધ્યાનું રાજ્ય તો શું બ્રહ્મલોક , વૈકુંઠ કે શિવલોક પ્રાપ્ત થાય . તોય કોઈ વિકાર ના થાય . ભરત ચિત્રકૂટની અત્યંત લગોલગ પહોંચી જાય છે . તે સાથે જ તે તે જગ્યાએ ધૂળમાં આળોટવા લાગે છે . રામ ભરતને ઉમળકાભેર ભેટી પડે છે . અથવા લક્ષ્મણને અયોધ્યા મોકલી દો અને મને એમની જગ્યાએ વનવાસમાં સાથે લઈ લો ! તું માંગે તો મારા પ્રાણ પણ આપી દઉં . તું કહે તો હું કરુ પણ આ સંજોગોમાં આપણાથી એવું કરાય નહીં . નહીંતર પિતાજીને આપેલું છેલ્લું વચન મેં તોડ્યું એમ કહેવાય ! ત્યારે ભરત માની ગયા અને ભગવાન શ્રીરામની પાદુકા માંગી ભારે હૈયે પાછા ફર્યા . એ પાદુકાને જ રાજ સિંહાસન પર પ્રસ્થાપિત કરી . અનુપમ અને અણમોલ આ વસુંધરાને ખોળે ભાત - ભાતના પ્રદેશો છે . એમાં શિરમોર છે આ ભારતની ભાગ્યવંત ભૂમિ . જે ભૂમિની પરથારે પરમ કૃપાળુ ભગવાનનાં અવતરણનું સૌભાગ્ય લખ્યું છે . જે ભૂમિના ખોળે અનંત સમર્થ સંતો વિભૂતિઓનું પ્રાગટ્ય થયું છે અને થાય છે . આ ભારત માતાનો પાલવ પકડીને કેટલાય બ્રહ્મનિષ્ઠ સંતો - ભક્તો અહર્નિશ ખેલે છે . ગુજરાતમાં અને સારાય ભારતમાં ચારિત્ર્ય ઘડતર કરવામાં અનેક સંતો અને સંપ્રદાયનો ફાળો છે . જેમાં સ્વામિનારાયણ સંપ્રદાયનો ફાળો છે પણ આ ભગીરથ કાર્યમાં આંખે આવીને વળગે તેવો છે . શ્રીસ્વામિનારાયણ ભગવાને અને તેમના સંતોએ ગુજરાતને બે બે સદીથી ધર્મનાં પીયૂષ પીવડાવ્યાં છે . આ સ્વામિનારાયણ સંપ્રદાયે ગુજરાતીઓના જીવ સુધી પહોંચતી વ્યસનોની પગરવાટને ભૂંસી છે . અણમોલ મોતી જેવા માનવો આ ગુજરાતની ધરતીના ચરણે ધરી દેવાનું આ સંપ્રદાયનું કર્તવ્ય રહ્યું છે . કેવું હતું તેમનું સામર્થ્ય ! કેવો હતો તેમનો પ્રૌઢ પ્રતાપ ! કેવા હતા તેમના કાર્યો તે જાણવાં અને માણવાં જેવાં છે . તેમના જીવનચરિત્રોના સંપ્રદાયમાં દળદાર ગ્રંથોના ગ્રંથો લખાયા છે . પરંતુ આપણે અત્રે `` સિંધુમાંથી `` માત્ર `` બિંદુ `` જેટલું જ જગ્યાના અભાવે જાણી શકીશું . તો વાંચો સ્વામિનારાયણ સંપ્રદાયને કંડારનાર સમર્થ અગિયાર શીલ્પીઓ જીવન ગાથા . એ સ્વામીઓના જીવનચરિત્રો અહીં રજૂ કર્યા છે . આ સ્વામિનારાયણ સંપ્રદાયના પ્રવર્તનના કાર્યમાં અનેક સંતોનો ફાળો છે . પરંતુ સૌથી વધુ ફાળો તેમના સંતમંડળના ગોપાળાનંદ સ્વામીનો રહ્યો છે . આકાશના અનંત તારાઓમાં કોઈક વિશેષ તેજસ્વી હોય છે . તેમ સહજાનંદ સિંધુની અનેક નદીઓમાં શ્રીજી સંકલ્પ મૂર્તિ શ્રી ગોપાળાનંદ સ્વામીએ સૌથી શ્રેષ્ઠ સરિતા સમાન છે . સ્વામિનારાયણ સંપ્રદાય મુખ્ય બે દેશ ને બે ગાદી દ્વારા વહેંચાયો હતો . બંને દેશના અયોધ્યાપ્રસાદજી મહારાજ અને રઘુવીરજી મહારાજ એમ આચાર્યો હોવા છતાંય સર્વના ઉપરી તરીકે સદગુરુ શ્રી ગોપાળાનંદ સ્વામીને શ્રી સ્વામિનારાયણ ભગવાને સ્થાપ્યા . સાધુ વર્ણીપાળા સાંભળજો અને ગોપાળમુનિની આજ્ઞામાં રહેજો . સદ્. શ્રી ગોપાળાનંદ સ્વામીને શ્રી સ્વામિનારાયણ ભગવાને અપાર ઐશ્વર્ય સામર્થ્ય આપ્યું હતું . જેમ શ્રી સ્વામિનારાયણ ભગવાન જે ધારે તે કાર્ય કરી શકે તેમ સદગુરુ શ્રી ગોપાળાનંદ સ્વામી સંકલ્પ માત્રમાં ધારે તે કરવા સમર્થ હતા . સ્વામીનો સ્વભાવ ખૂબ જ દયાળુ હતો . કોઈ દીન - દુખીયા આવી પ્રાર્થના કરે તો તેને વ્યવહારે સુખિયા કરતાં . કોઈ અન્ન , ધન , વસ્ત્રની આજીજી કરતા તો કોઈ વરસાદની માંગણી કરતા તો સ્વામી કૃપા કરી પ્રાર્થના સ્વીકારી સૌને રાજી કરતા . એમની પાસે રડતાં આવનાર હસતાં મુખે પાછા ફરતા . પછી તે હિન્દુ હોય કે , મુસલમાન હોય કે પારસી હોય કોઈ પણ જાતિનો હોય સૌને એમ લાગતું કે , આ ગોપાળનંદસ્વામી અમારા છે . કોઈ પણ જીવના કામ , ક્રોધ , લોભ , મોહ , મદ , મત્સર , આશા , તૃષ્ણા , વાસના આદિ દોષો પણ તરત તેઓ ટાળી નાખતા . રાજકોટની અંદર સ્વામીના એક શબ્દે બોરડીએ પોતાના કાંટા ખેરવી નાખ્યા હતા . વડોદરાની અંદર સ્વામીના વચને ગ્રહણ બદલાઈ ગયું . વડોદરાની અંદર પારસીનો મૂંગો છોકરો બોલતો થઈ ગયો . આવા અનેકાનેક પ્રસંગો સ્વામીનારાયણ સંપ્રદાયના ગ્રંથોમાં સ્વામી દ્વારા બનેલા આશ્ચર્યોના પુરાવા રૂપે આજે ઝળહળી રહ્યા છે . સદગુરુ શ્રી ગોપાળાનંદ સ્વામીએ જીવનપર્યંત સત્સંગની ખૂબ જ સેવા કરી છે . ૨૨ વર્ષ સુધી શ્રીજી મહારાજની સાથે રહી સેવા કરી છે . શ્રી સ્વામીનારાયણ ભગવાને નાની વયમાં સંસારનો ત્યાગ કરીને વનવિચરણનો પ્રારંભ કર્યો હતો . સાત વર્ષમાં તેમણે ૧૩૦૦૦ કી.મી.ની પદયાત્રા કરી હતી . કેટકેટલાય સંતો મહંતોને મળ્યા હતા . કોઈ આ નીલકંઠવર્ણીને રોકીને પોતાની પાસે રાખી શક્યા ન હતા . આ મુક્તાનંદ સ્વામીને સ્વામીનારાયણ સંપ્રદાયમાં `` માનું `` બિરુદ આપવામાં આવ્યું છે . તેમની વાણીમાં એવી અજબ શક્તિ હતી કે , પત્થર જેવો જીવ હોય તો પણ પીગળી જાય . કંથકોટમાં આત્મહત્યા કરવા માટે ઝેર ઘોળીને પીવા માટે તૈયાર થયેલી બાઈ એ સત્સંગસભામાં સ્વામીના શબ્દો સાંભળ્યા અને તેણે આત્મહત્યા કરવાનું માંડી વાળ્યું . અમદાવાદ શહેરમાં સત્સંગના પાયા પણ તેમણે જ નાંખેલા છે . વડોદરાની વિદ્વતસભામાં વિજય મેળવી સ્વામીનારાયણ સંપ્રદાયનો વિશ્વમાં વિજય ધ્વજ પણ તેમણે જ લ્હેરાવ્યો છે . સ્વામીનારાયણ સંપ્રદાયના સાહિત્ય સર્જનમાં સદ્ શ્રીમુક્તાનંદ સ્વામીનો મહત્ત્વનો ફાળો છે . શ્રીજીમહારાજે તેમને આજ્ઞા કરી કે , તમે જીવનપર્યંત સંપ્રદાયની પુષ્ટિ માટે શાસ્ત્રોની રચના કરજો . આ આજ્ઞાને શિરોવંદ્ય કરી મુક્તાનંદસ્વામીએ અપાર સાહિત્યની રચના કરી છે . સ્વામીની કૃતિઓ એટલે આજ્ઞાનો અખૂટ ભંડાર , પ્રગટ આનંદના આ સ્વાદનું કવિતારૂપી ધન અને મોક્ષ પ્રાપ્તિનો ઉન્નત માર્ગ . સદ્ શ્રી મુક્તાનંદ સ્વામીએ નાનાં - મોટાં ૩૨ શાસ્ત્રોનું સર્જન કર્યું છે . જેમાં સંસ્કૃત ભાષામાં ૫ , હિન્દી ભાષામાં ૧૭ , ગુજરાતી ભાષામાં ૮ અને વ્રજ ભાષામાં ૨ છે . સાહિત્યનું અખંડ સર્જન કર્યું છે . સમગ્ર સ્વામીનારાયણ સંપ્રદાયમાં સૌથી પંડિતાગ્રગણ્ય , વિલક્ષણ વિભૂતિ જો કોઈ હોય તો તે સદ્ શ્રી નિત્યાનંદસ્વામી . સ્વામિનારાયણ સંપ્રદાય સાથે જ્યારે - જ્યારે વિદ્વાનો ચર્ચા કરવા માટે આવ્યા છે ત્યારે - ત્યારે અમદાવાદ , જૂનાગઢ , ઉમરેઠ આદિ શહેરોમાંથી તેમનો જો કોઈએ પરાભવ કર્યો હોય તો તે કાર્યમાં સદ્ શ્રીનિત્યાનંદસ્વામી મોખરે છે . અરે ! અમદાવાદમાં તેમને આવતા જોઈને જ વિદ્વાનો સભા મોકૂફ રાખીને પલાયન થઈ ગયા હતા . તેઓ પ્રકાંડ પંડિત હતા . ખુદ શ્રી સ્વામીનારાયણ ભગવાને તેમને પ્રમાણપત્ર આપેલું હતું કે . તેઓ પ્રખર વિદ્વાન તો હતા જ પરંતુ તેની સાથે - સાથે શ્રી સ્વામીનારાયણ ભગવાનના પરમ ઉપાસક હતા . જ્યારે સત્સંગીજીવન ગ્રંથ રચાતો હતો તે સમયની વાત છે . ત્યારે શ્રી સ્વામિનારાયણ ભગવાનનું સ્વરૂપ જેવું સર્વોપરી છે તેવું જ ગ્રંથોમાં લખાવું જોઈએ તેના માટે તેમણે અનેક ઉપાધિ સહન કરી હતી . પરંતુ આ એક નિત્યાનંદ સ્વામી ના ફર્યા . ઉપાસક તો આવા જ જોઈએ . શ્રી હરિદિગ્વિજય અદભુત ગ્રંથ તેમણે સંસ્કૃતમાં રચ્યો છે . તે ગ્રંથનો જો અભ્યાસ કરવામાં આવે તો ખ્યાલ આવે કે , સ્વામી કેવા વિચક્ષણ અને વિદ્વાન હશે ? આ ઉપરાંત તેમણે દસથી વધુ ગ્રંથો રચ્યા છે . આવા વિદ્વાન - મોટેરા સંત હતા . તેમનું શરીર પણ ખૂબ જ ભારે હતું . આમ , સેવા કરવામાં તેઓ એટલાં જ નિરાભિમાની હતા . તેમના સંપ્રદાયમાં ભાર પણ બહુ પડતો હતો . નિયમ - ધર્મની બાબતમાં તેઓ ખૂબ જ કડક હતા . સંપ્રદાયમાં નિત્ય કથાવાર્તા - સમૈયા ઉત્સવની પ્રણાલિકા પાડવામાં પણ તેમનો મહત્તમ ફાળો છે . ગુજરાત કદી કવિ સૂનો રહ્યો નથી . વનમોર સૂનો હોય તો ગુજરાત કવિ સૂનો હોય . સ્વામીનારાયણ સંપ્રદાયના આ મહાન સંતોના , કવિઓનાં કીર્તન આજે ૨૦૦ વર્ષ પછી પણ એવાં ને એવાં જ તાજગીભર્યા છે . સ્વામીનારાયણ સંપ્રદાયના કવિઓમાં સદ્ શ્રી બ્રહ્માનંદસ્વામીને સૂર્ય સમા તેજસ્વી મહાકવિ તરીકે બિરદાવામાં આવેલ છે . ૧૦,૦૦૦થી વધુ કીર્તનોની તેમણે રચના કરી છે . તેમને સ્વામીનારાયણ સંપ્રદાયમાં શીઘ્ર કવિનું બિરુદ આપવામાં આવેલ છે . સદગુરુ શ્રી બ્રહ્માનંદ સ્વામીનું પ્રાગટ્ય રાજસ્થાનમાં આવેલ ખાણ ગામે સંવત્ ૧૮૨૮માં થયું હતું . તેમનું પૂર્વાશ્રમનું નામ લાડુદાનજી હતું . તેમણે નાની વયમાં અભ્યાસ કરી રાજકવિરત્ન , મહામોહપાધ્યાય , પિંગળ વિદ્યાચાર્ય , સહસ્નવધાની જેવી પદવીઓ પ્રાપ્ત કરી . પરંતુ આ વિદ્યા પ્રથમ તો તેમણે રાજવીઓને રાજી કરવા માટે વાપરી હતી . જામનગર , ભાવનગર , જૂનાગઢ અને ગાયકવાડ સરકારે તેમને મોટા - મોટા સરપાવો આપી નવાજ્યા હતા . મીઠાની પોટલી સમુદ્રનો તાગ લેવા ગઈ અને સમુદ્રમાં જ સમાઈ ગઈ . તેમણે શ્રી સ્વામીનારાયણ ભગવાનના ચરણોમાં મસ્તક ઝુકાવી દીધું . શ્રીજીમહારાજનું શરણું સ્વીકાર્યા પછી તો તેમણે સંપ્રદાયની સાહિત્યક્ષેત્રે અમૂલ્ય સેવા કરી છે . તેમણે સંપ્રદાયમાં કુલ ૧૮ જેટલા તો ગ્રંથો રચ્યા છે . આમ , સાહિત્ય ક્ષેત્રે તેમની સેવા અજોડ છે . બ્રહ્માનંદ સ્વામીએ ગુજરાતી , હિંદી , વ્રજ , ચારણી , કચ્છી , રાજસ્થાની ભાષામાં પણ પદો રચ્યાં છે . વળી તેઓ સરોદ , સિતાર , મૃદંગ પણ જ્યારે વગાડતા ત્યારે સભા સ્તબ્ધ થઈ જતી એવું એમનામાં કૌશલ્ય હતું . સ્વામીનારાયણ સંપ્રદાયના મંદિરની રચના કરવામાં પણ તેમણે અગ્રિમ સેવા આપી છે . સ્વામીનારાયણ ભગવાનને વડતાલના મંદિરના કાર્યનો પ્રારંભ કરવાનો હતો . તેના બદલામાં ત્રણ શિખરોવાળું કરવાનું નક્કી કરીને તે દોરીને શ્રીજીમહારાજને બતાવ્યું . આ બ્રહ્માનંદસ્વામીને શ્રી સ્વામીનારાયણ ભગવાને જેતલપુરના બીજા વચનામૃતમાં `` યતિ `` પણાની પ્રશંસા કરી છે . શુકાનંદ સ્વામી એટલે શ્રી સ્વામીનારાયણ ભગવાનના હજુરી લહીયા - લહીયા - લેખક . તેમણે સંસ્કૃતમાં ૭ અને પ્રાકૃત ભાષામાં ૯ જેટલા ગ્રંથો તો પોતે જ રચ્યા છે . આવા વિદ્વાન લેખક છતાં અતિશય તેઓ નિરાભિમાની હતા . સર્વે પ્રવૃત્તિ તેમની શ્રીજીને રાજી કરવા માટેની હતી . ભગવાન કેમ રાજી થાય ? એ જ એમનો ઉદ્દેશ હતો . સત્સંગીજીવન ગ્રંથ જ્યારે રચાયો હતો ત્યારે શ્રીજીમહારાજે તે ગ્રંથના પાના જોવા માટે માંગ્યા અને ફાડી નાંખ્યા અને ચાલ્યા ગયા . કોઈ સંતોએ તેમને પૂછ્યું કે , સ્વામી તમને દુઃખ ના થયું . ત્યારે સ્વામી કહે કે , હું શ્રીજીને રાજી કરવા લખું છું . તે ફાડીને રાજી થાય તો ફાડીને . મારું કામ તો તે કહે તેમ કરવાનું છે . આવા વિદ્વાન - લેખક છતાં કેવો ધ્યેય ? કેવી સમજણ ? શુકાનંદસ્વામીની આત્માનિષ્ઠા પણ ટોચ પર હતી . એક દિવસ તેઓ બિમાર પડ્યા . તાવ આવ્યો હતો . શ્રીજીમહારાજે વાત જાણી કે , સાહિત્યની રચના કેમ અટકી ગઈ છે ? સાજો થઈશ એટલે લખીશ . મહારાજે તરત તેમને સાજા કરી દીધા . પછી તેમને ક્યારેય તાવ આવ્યો જ નથી . શ્રીજીમહારાજ અંતર્ધાન થઈ ગયા . પછી તેમણે શ્રીજીને પ્રાર્થના કરી કે , મને તાવ આદિ દેહની ઉપાધિ કાંઈ થતી જ નથી . તે કૃપા કરીને આપો ? પછી મહારાજે સંકલ્પ કર્યો . એટલે તેમને તાવ આવ્યો ત્યારે સ્વામી કહે બહુ દયા કરી . અને તે તાવ બાર વર્ષ સુધી રહ્યો . આમ , તેઓ સામેથી દુઃખ માંગીને જીવન જીવતા . શુકમુનિ બહુ મોટા સાધુ છે ને જે દિવસથી અમારી પાસે રહ્યા છે તે દિવસથી એમનો ચડતો ને ચડતો રંગ છે , પણ મંદ પડતો નથી . એ તો મુક્તાનંદ સ્વામી જેવા છે . શુકાનંદ સ્વામી મૂળ ડભાણના હતા . વૈરાગ્યની અગ્નિથી સદાય તેજોમય અને છતાં ભક્તિના શીતળ સાગરમાં વિહાર કરતાં સંત એટલે નિષ્કુળાનંદસ્વામી . સદગુરુ શ્રી નિષ્કુળાનંદ સ્વામી માત્ર સ્વામિનારાયણ સંપ્રદાયના નહીં , ગરવી ગુજરાતના એક પનોતા સંત કવિ છે . મહાત્મા ગાંધીજી સુધી સૌ કોઈને પોતાના સ્વરચિત ભક્તિસભર પદોથી તેમણે મોહિત કર્યા છે . મહાત્મા ગાંધીજીએ પણ પોતાના આશ્રમમાં જે પદો નિત્ય ગાવાની આજ્ઞા કરી હતી . તેમાંનું એક નિષ્કુળાનંદસ્વામી રચિત પદ હતું . `` ત્યાગ ન ટકે રે વૈરાગ્ય વિના . `` એ સુપ્રસિદ્ધ ભજનો જે કોઈ સાંભળે છે તો તેના હૃદયમાંથી આજે ય સંસારના વિષ ઊતરી જાય છે . વૈરાગ્યની ભાવના પ્રજવલિત થાય છે . શિલ્પકળામાં પણ આજે ય ધોલેરા - મૂળી મંદિરમાં ઘડેલી કમાનો પુરાવો આપે છે . શ્રી હરિની પ્રસન્નતા પ્રાપ્ત કરવા માટે તેઓ સંસારનો ત્યાગ કરવા માટે તૈયાર થયા . તો પણ તે અગ્નિપરીક્ષામાંથી પાસ થયા હતા . અને શ્રી હરિએ તેમનું લાલજી સુતારમાંથી નિષ્કુળાનંદસ્વામી નામ પાડ્યું હતું . નિષ્કુળાનંદ સ્વામીની કલમ ચાલી ને સ્વામીનારાયણ સંપ્રદાયના સાહિત્યના સર્જનનો પ્રારંભ થયો . આધોઈમાં એક વખત નિષ્કુળાનંદસ્વામી પધાર્યા . આવી તેમનામાં અદભુત શક્તિ હતી . તેઓ બીજા કવિઓ કે લેખકોની જેમ માત્ર લખતા હતા . સ્વામીનારાયણ સંપ્રદાયમાં આ રીતે સદ્ શ્રી નિષ્કુળાનંદ સ્વામીએ ૪૧ વર્ષ સુધી સાહિત્ય ક્ષેત્રે , સંગીત ક્ષેત્રે , મંદિરના નિર્માણ કાર્યમાં અમૂલ્ય સેવા આપી છે . તેઓ નિયમ ધર્મ પાળવામાં મેરુ સમાન હતા . વૈરાગ્યમાં શિખર સમાન અને સાદગીમાં અજોડ હતા . આ સંત પૃથ્વી ઉપર મનુષ્ય સ્વરૂપે રહ્યા ત્યાં સુધી નિત્ય રોટલો ને છાશ જ જમ્યા છે . સ્વામીનારાયણ સંપ્રદાયમાં અનેક કવિ સંતો થયા છે . આ કવિ સંતોમાં ય અષ્ટ કવિઓ મુખ્ય છે . પ્રેમાનંદ સ્વામીને ચંદ્રમા તરીકેની ઉપમા આપવામાં આવી છે . બ્રહ્મ મુનિ કવિ ભાનુ જેવા છે . આ પ્રેમાનંદ સ્વામીએ ભગવાનની મૂર્તિના અદભુત કીર્તનોની પદોની રચના કરી છે . જેણે આવી રીતે ભગવાનની મૂર્તિનું ચિંતવન રહેતું હોય તેવા સંતને તો ઉઠીને સાષ્ટાંગ દંડવત્ પ્રણામ કરીએ . આજે ય સમગ્ર સ્વામીનારાયણ સંપ્રદાયના મંદિરો અને સત્સંગીઓના ઘરે નિત્ય આ પદ ગવાય છે . આ ઉપરાંત તેમના આ.....જ મારે ઓરડેના ચાર પદ પણ ખૂબ પ્રસિદ્ધ છે . આ પ્રેમાનંદ સ્વામી ગાવામાં પ્રવીણ હતા . આવું સંગીત મેં ક્યારેય સાંભળ્યું નથી . એવા તે સ્વામી ઉપર આફરીન થઈ ગયા હતા . આ પ્રેમાનંદસ્વામીએ કેટલા કીર્તન રચ્યાં છે તે હજુ સુધી કોઈ શોધી શક્યું નથી . પરંતુ ચારેક હજાર કીર્તનો પ્રસિદ્ધ થયા છે . તેમ માનવામાં આવે છે . શ્રી સ્વામીનારાયણ ભગવાનનો તેમણે અત્યંત રાજીપો પ્રાપ્ત કર્યો હતો . તેમને ભગવાન પોતાનો પ્રસાદીનો થાળ નિત્ય આપતા . અનેક જીવોના ઉદ્ધારાર્થે અમારી ઈચ્છાથી આ નિર્ગુણદાસજી સ્વામી અમારી મૂર્તિમાં રહીને આ પૃથ્વી લોકોમાં દેખાય છે . એમને તમે તમારા દેશમાંથી જવા દેશો નહીં અને જવા દેશો તો , એ તો તમારે ઘરેણારૂપ છે . તે તમારું ભૂષણ જતું રહેશે . આવા તે સમર્થ સંત હતા . તેઓ વચન સિદ્ધ પણ હતા . તેઓ ભૂત - ભવિષ્યનું જાણતા હતા . તેમનો સમાગમ કરવા માટે આખો દિવસ તેમની પાસે સંતો - ભક્તો અખંડ બેસી જ રહેતા હતા . શ્રી સ્વામીનારાયણ ભગવાનના અક્ષરધામમાં સંકલ્પ માત્રમાં મૂકી દેવાનું તેમનામાં સામર્થ્ય હતું . મુખમાં સ્વામીનારાયણ મંત્રનો નાદ ગુંજતો કરી દેવો એ એમના માટે સહજ હતું . સત્સંગીની ઘણી સેવા કરીને શ્રી સ્વામીનારાયણ ભગવાનના અદ્વિતીય સુખમાં અનેકને જોડ્યા છે . આ ભગીરથ કાર્ય કરતાં અને દુઃખો પણ હસતાં મુખે તેમણે સહ્યા છે . અનેકને સંસારનાં બંધનમાંથી છોડાવવાનું સર્વોત્તમ કાર્ય તેઓ કરતાં હતા . છતાં અજ્ઞાની જીવો તેમને વાસામાં અનંત લાકડીઓનો માર મારી જતાં છતાં તેઓએ સૌને ક્ષમા અર્પી છે . અને ભગવાનના શરણમાં જ જોડવાનું જ કાર્ય કર્યું છે . સંતોની આવી ક્ષમા ભાવનાને કારણે જ આજે સ્વામીનારાયણ સંપ્રદાયની જ્યોતિ ઝળહળે છે . સારાય વિશ્વમાં મંદિરોના શિખરો ઉપર ધ્વજા ફરકે છે અને દેશ વિદેશમાં સ્વામીનારાયણના નાદ ગૂંજે છે . અબજીબાપા જેઓ શ્રી સ્વામીનારાયણ ભગવાનના ગૂઢ તત્વજ્ઞાનના રહસ્યોને સુગમ કરીને સમજાવતા હતા . તેમની સાથે રહીને તે અમૃતવાણીને સદ્ શ્રી ઈશ્વરચરણદાસજી સ્વામીએ ગ્રંથસ્થ કરી ૧૮ - ૧૮ વર્ષ દાખડો કર્યો . દેદીપ્યમાન દિવ્ય વ્યક્તિત્વ . અમૃતધારા સમાન વાણી પ્રવાહ , નિર્વ્યાજ પ્રેમ . ચુસ્ત નિયમ પાલન . વિપુલ શાસ્ત્રજ્ઞાનથી ઓપતી આકર્ષક મૂર્તિને બસ નિહાળ્યા જ કરીએ , નિહાળ્યા જ કરીએ . સદગુરુ શ્રી ઈશ્વરચરણદાસજી સ્વામીએ તેમને સંતની દીક્ષા આપીને અનેક જીવોને મુક્ત કરવા માટે જ તેમનું પ્રાગટ્ય થયું . ગામ અને શહેરો શહેર વિચરણ કર્યું છે ને અહેલક વગાડી છે . જેમ સ્વામી વિવેકાનંદજીએ અમેરિકાના શિકાગોમાં સૌ પ્રથમ સભા સંબોધીને ભારતીય સંસ્કૃતિનો જય જયકાર કર્યો હતો . તેમ મુક્તજીવન સ્વામીબાપાએ લંડનના ટ્રફાલ્ગર સ્કેવર ઉપર ૧૭ - ૧૦ - ૧૯૭૦ના દિને અંગ્રેજીમાં પ્રવચન આપી હિન્દુ ધર્મનો વિજય ધ્વજ લહેરાવ્યો છે . આરબ દેશોમાં પણ અબુધાબી વગેરે જગ્યાએ પણ વિજય ધ્વજ લહેરાવ્યો . શારજહા આદિ વિવિધ સ્થળોએ પણ વિચરણ કરી પ્રજાને સંબોધી છે . તેથી જ દરેક સંતો - મહંતો કહેતા શ્રી મુક્તજીવનદાસજી સ્વામી ભારતના સકલ સાધુ સમાજમાં અનુપમ રત્ન છે . સ્વામિનારાયણ સંપ્રદાયમાં શૈક્ષણિક ક્ષેત્રે અને સામાજીક ક્ષેત્રે સૌ પ્રથમ કદમ ઊઠાવી મુક્તજીવન સ્વામીબાપાએ સ્વામીનારાયણ કૉલેજ - હાઈસ્કુલ , છાત્રાલય હૉસ્પિટલ આદિ સ્થાયી જનસમાજની સેવા કરવાનો રાહ ચીંધ્યો . સ્વામીનારાયણ સંપ્રદાયના મંદિરોમાં જીવનપ્રાણ બાપાશ્રીની મૂર્તિઓ પધરાવી . સ્વામીનારાયણ સંપ્રદાયમાં ઘનશ્યામ મહારાજની મધ્યસ્થ ખંડમાં મૂર્તિ પધરાવી સર્વોપરી ઉપાસનાની પહેલ પણ તેમણે જ પાડી છે . સ્વામિનારાયણ સંપ્રદાયમાં સદ્ શ્રી ઈશ્વરચરણદાસજી સ્વામી અને શ્રીજી સંકલ્પ મૂર્તિ જીવનપ્રાણ બાપાશ્રીએ સંપ્રદાયમાં દેવની મિલ્કત દેવની જ રહે તે માટે મહાસભાની સ્થાપના કરી હતી . આ બધા સિદ્ધાંતો અને મહાસભાની સ્થાપના પાછળના હેતુઓ ઉપર જતે દહાડે પાણી ફરી વળશે એવો તેમને ભય હતો . તેથી તેમણે શ્રી મુક્તજીવન સ્વામીબાપાને આજ્ઞા કરી કે , હાલ તો અમો છીએ એટલે મહાસભાના ૮૦ જેટલા સાધુઓ છે . ગુરુવર્યની આજ્ઞા થતાં જ જીવનપ્રાણ સ્વામીબાપાએ શાસ્ત્રી શ્રી આનંદપ્રિયદાસજી સ્વામીને ત્યાગની દીક્ષા આપી . આવા વિશ્વાસને પાત્ર રૂપ તે સંત છે . સ્વામિનારાયણ સંપ્રદાયના સંતોમાંથી સૌ પ્રથમ વિદેશની ભૂમિ ઉપર પગ મૂકનાર શ્રી મુક્તજીવન સ્વામીબાપાની સાથે કોઈ સંત હોય તો તે શ્રી આનંદ પ્રિયદાસજીસ્વામી જીવનપ્રાણ અબજીબાપાશ્રીના પણ જેઓએ દર્શન - સ્પર્શનું સુખ માણેલું છે . ત્યાગી - સાધુ સંતો જ સમાજને અનુકરણરૂપ છે . તેઓ જ સમાજના પોષક છે . તેથી તેઓ નિયમ - ધર્મમાં ન વર્તે તે ચલાવી ના લેવાય . શાસ્ત્રો અને અનેક સાધનાઓમાં જંગલમાં ભૂલા પડેલા માનવીને આત્યંતિક મોક્ષની વાટ બતાવી શ્રી સ્વામીનારાયણ ભગવાનના શાશ્વત સુખમાં જોડવાના ભગીરથ કાર્યને જ જેમણે પોતાનો જીવનમંત્ર બનાવ્યો છે . અનેક પરિવારોની નિરાશાઓ દૂર થઈ છે . પરિવારમાં સ્નેહ - સંપના દીપક પ્રગટ્યા છે . અનેક યુવાનોમાં સેવાના ધબકાર ઊઠ્યા છે . વિદેશમાં પણ જને - જને સત્સંગના તેજરશ્મિ ફેલાયાં છે . ઘાટ - સંકલ્પો શમી જાય છે . મનમાં મૂંઝવતા પ્રશ્નોના ઊકેલ મળી જાય છે . દિવ્યતાનો અનુભવ થાય છે . ભક્તિ ખીલી ઊઠે છે . સાહિત્ય ક્ષેત્રે તેમણે ` શ્રી અબજીબાપા ચરિત્રામૃત સાગર ` , ` સત્સંગ સુધારસ ` , ` હૈયાનાં હસ્તાક્ષર ` , ` શ્રીહરિની સર્વોપરીતા ` જેવા ગ્રંથો રચીને તેમણે માનવીના નૈતિક મૂલ્યો અને માનવ જીવનના ધ્યેય ઉપર પ્રકાશ પાથર્યો છે . સ્વામીનારાયણ સંપ્રદાયને કંડારનાર સમર્થ શિલ્પીઓના સિંધુસમ જીવનકવનમાંથી બિંદુ આપણે આચમન કર્યું . આપણે તેમના જીવનમાંથી તેમણે બતાવેલા આદર્શોને સિદ્ધાંતોને જીવનમાં ઊતારીએ અને તેમના ચરણોમાં શત્ શત્ વંદન કરી કૃતાર્થ બનીએ . કાળની ત્રણ અવસ્થાઓ એટલે ભૂત , વર્તમાન અને ભવિષ્ય . એમાં વિશેષ મહત્ત્વ છે વર્તમાનનું . વર્તમાન એટલે વર્તમાન . વર્તમાન જીવન જ સાચું . કહો કે આજની ઘડી રળિયામણી . વર્તમાનની આમ સર્વથા ઉપેક્ષા કરીને તે કોઈ સફળતા મેળવી શકતો નથી . આવી સ્થિતિમાં તેણે વર્તમાનને સફળ બનાવવા માટે થોડો વિચાર કરવાની જરૂર છે . એ માટે તેણે ભૂતકાળને ભૂતકાળ અને ભવિષ્યને ભવિષ્યકાળમાં જ રહેવા દેવો જોઈએ . મનુષ્ય આ રીતે પોતાની મનઃસ્થિતિનું ઘડતર કરે એટલે ભયોભયો . વર્તમાનમાં જ અનેક વિભૂતિઓ અને ઉપલબ્ધિઓ ભરી છે . વર્તમાનમાં જીવવાથી તેનામાં સ્વાભાવિક રીતે જ એકાગ્રતા આવે છે . એની બીજી ઉપલબ્ધિ છે કુશળતા . જ્યારે કોઈ મનુષ્ય કાર્યને એકાગ્રતાપૂર્વક કરે છે ત્યારે તે ખૂબ જલદીથી એ વિષયમાં કુશળ બની જાય છે . ત્રીજી ઉપલબ્ધિ છે સર્જન . એકાગ્રતાથી મૌલિકતાનો વિકાસ થાય છે . ચોથી ઉપલબ્ધિ છે અંતઃજ્ઞાન . જ્યારે મનુષ્ય કોઈ કાર્ય કરવા પ્રત્યે એકાગ્ર થાય છે ત્યારે તેને એકાગ્રતાના ફલસ્વરૂપે અંદરથી જ્ઞાન પ્રાપ્ત થવા લાગે છે . આ રીતે મનુષ્ય વર્તમાનનો સદુપયોગ કરીને જીવનશ્રેય મેળવી શકે છે . સાચા વક્તાનું લક્ષણ શું ? આવું સાચું વક્તૃત્વ પૂ. આ. શ્રીમદ્દ રામચન્દ્રસૂરીશ્વરજી મહારાજમાં બાલ્યવયથી જ ખીલેલું હતું . એની પ્રતીતિ કરાવી જતો એક પ્રસંગ જાણવા જેવો છે . તારીખ ૨૧/૭/૧૯૨૯ના `` જૈન પ્રવચનમાં `` પ્રસિદ્ધ થયેલ છે . પૂજ્ય મુનિરાજશ્રી રામવિજયજી મહારાજના પ્રવચનમાં એ ભાવના શબ્દો આગળ પાછળના પૂરા સંદર્ભ સાથે આલેખિત હતા . આજે સારા ઘરે પણ અભક્ષ્ય અપેયનો વિચાર નથી થતો . જૈન અભક્ષ્ય ખાન - પાન કરતા હોય , એને ઉદ્દેશીને જ આ વાક્ય બોલાયેલું હતું ! થોડા જ દિવસોમાં વિરોધી વર્ગે કાગનો વાઘ કરીને આ પ્રશ્નને પત્ર અને પત્રિકાઓ દ્વારા એ રીતે ચગાવ્યો . ઠેરઠેર આ વાત જ વિવાદ બનીને ચર્ચામાં માંડી . એમને એ માર્ગેથી પાછા વાળવા માટે જ આ વાક્ય ઉચ્ચારાયું છે . આમ છતાં આ વિવાદ ન જ શમ્યો . ત્યારે પૂ. આ. શ્રી સાગરાનંદસૂરિજી મહારાજ જામનગરમાં બિરાજમાન હતા . જે કોઈ પણ કોર્ટમાં બદનક્ષીનો કેસ ચાલે , તો તે કોર્ટ પણ માત્ર એક જ વાક્યના શબ્દો ઉપરથી બદનક્ષી થઈ , એમ માનતી નથી . કોર્ટ આખા પેરેગ્રાફ અને પ્રકરણ ઉપર ધ્યાન આપે છે . આ વાત જો ખ્યાલમાં રાખવામાં આવે , તો આજકાલ જે ચર્ચા ચકડોળે ચડાવવામાં આવી છે એ શાંત થઈ જાય . જૈનોના ઘરે પણ દારૂના શીશા અને ઈંડા ચટણીની જેમ ખવાય છે . આ વાક્ય મુનિવર્ય શ્રી રામવિજયજીએ કહ્યું છે . તેમાં કોઈ ના પાડતું નથી , ખુદ તેઓ પણ આ વિષયમાં ના પાડતા નથી . પણ તમે આખું પ્રકરણ અને આખો પેરેગ્રાફ વાંચો , તો વક્તાનો આશય શો છે , એ તરત જ સમજી શકશો . જેઓ બધા જૈનોને આ વાક્ય લાગુ પાડવા માંગે છે , તેઓની ધારણા ભૂલ ભરેલી છે . અંતે આ વિવાદ મુંબઈ હાઈકોર્ટના એડવોકેટ જનરલ સર જે.બી. કાંગા આદિ સમક્ષ પહોંચ્યો . અને એથી ય આગળ વધીને આ વિષયમાં ગાંધીજીએ પોતાનું નીચે મુજબનું મંતવ્ય જાહેર કર્યું . જે વાક્યનો ઊહાપોહ તમે કર્યો છે એને હું નિર્દોષ વાક્ય ગણું છું . એમાં જૈન માત્ર ઉપર આક્ષેપ નથી . પણ જે જૈનો અખાદ્ય વસ્તુ ખાય છે , તેની ઉપર આક્ષેપ છે . ગાંધીજીએ જ્યારે આ રીતે શ્રી રામવિજયજી મહારાજની વાત પર સચ્ચાઈનો સિક્કો માર્યો , ત્યારે વિરોધીઓનો વિરોધ હવા વિનાના ફુગ્ગા જેવો નિષ્પ્રાણ બની જવા પામ્યો . શત્રુઓના નગર હસ્તિનાપુરમાં રહેવાનો કુંતીએ નિર્ધાર કર્યો ! દ્યુતસભામાં પરાજિત થયેલા પાંડવોને બાર વર્ષનો વનવાસ ને એક વર્ષનો અજ્ઞાતવાસ વેઠવાનો આવ્યો . તેર વર્ષના આ સમયગાળામાં સંતાનોને એમની પત્ની સાથે મોકળાશથી જીવવા મળે , તે માટે કુંતીએ એમની સાથે વનમાં જવાની અનિચ્છા પ્રગટ કરી . પાંડુપુત્રોને સ્વાભાવિક રીતે જ એમની રાજધાની ઈન્દ્રપ્રસ્થનું સ્મરણ થયું . તો પછી માતા તમે રહો આપણી રાજધાની ઈન્દ્રપ્રસ્થમાં ! હા , ઈન્દ્રપ્રસ્થમાં તમને કોઈ અસુવિધા નહીં હોય . માતા જીવે ત્યાં સુધી એ એના શ્વાસમાં સંતાનોની ચિંતા લઈને જીવતી હોય છે . એ કોઈ પણ સ્થળે હોય , તો પણ એને પળેપળ અને ક્ષણેક્ષણ પોતાના પુત્રોની ચિંતા સતાવતી હોય છે . સવારે ઊઠે ત્યારથી રાત્રે સુએ ત્યાં સુધી , એના ચિત્તમાં વિખૂટા પડેલા પુત્રોની ચિંતા વસતી હોય છે . સ્વપ્નોમાં પણ , એને પુત્રની ફિકરનાં જ સ્વપ્નાં આવતાં હોય છે . કોઈ પણ વ્યક્તિ , સ્થિતિ કે સ્થળમાં હોઈશ , તો પણ હું ચિંતામુક્ત નહીં હોઉં . તો પછી માતા તમે કયા સ્થાનમાં રહેવા ઈચ્છો છો ? તમારે માટે અમને લાગે છે કે સૌથી શ્રેષ્ઠ સ્થાન તો પાંડવોની રાજધાની ઈન્દ્રપ્રસ્થનો રાજપ્રસાદ છે . પરંતુ જો તમારે ઈન્દ્રપ્રસ્થમાં રહેવું ન હોય , તો તમે મહારાજ કુંતીભોજની નગરી વા તમારા પિયર ભોજપુરમાં જાવ તો ? હા , એ બરાબર . માતા ! તમને પિયરમાં તો પારાવાર સુખ મળશે ખરું ને ! જે દિવસે સ્વયંવરમાં દિગ્વિજયી પાંડુના કંઠમાં વરમાળા આરોપી , એ દિવસથી જ મારે મન પિયર પારકું બની ગયું . ભોજપુર છોડ્યા પછી એના તરફ પાછા ફરીને મેં ક્યારેય જોયું નથી . શ્રીકૃષ્ણ , બલરામ અને અક્રૂરને જોઈને મારી આંખો ઠરી છે . પરંતુ ક્યારેય પિયર જવાનો મેં વિચાર સુદ્ધાં કર્યો નથી . મારે મન પિયર એ દુ:ખની પળોનો આશરો કે નિરાંતની સુખ - સુવિધાનું સ્થાન નથી . માટે હું પિયરમાં નિવાસ કરવા ચાહતી નથી . તમે સુવર્ણમયી દ્વારિકામાં જઈને વસો . ભલે દ્વારિકા તમારું પિયર ન હોય . એ દ્વારિકામાં શ્રીકૃષ્ણ અને બલરામ છે . શ્રીકૃષ્ણ પ્રત્યેનો તમારો ભક્તિભાવ હું જાણું છું . સંસારની સઘળી ઘટનાઓનો મર્મ પામી શકે છે . શ્રીકૃષ્ણની દ્વારિકા જેવું બીજું સ્થાન તમારે માટે કયું હોય ? પરમ સાનિધ્ય તમારા ભક્તિપૂર્ણ હૃદયને સદૈવ અતિ પ્રસન્ન કરશે . કુંતીએ અસ્વીકારમાં માથું ધૂણાવતા કહ્યું , ના , વીર અર્જુન , હવે તો દ્વારિકા જઈને રહી શકું તેવું નથી . માતા એવું તે શું થયું છે કે તમે દ્વારિકા જવાની વાતનો છેદ ઉડાડી દો છો ? માતા અક્રૂરને જોતાં તમારી આંખોમાં થયેલા આનંદને અમે ભાંડુઓ હજી યાદ કરીએ છીએ . કૃષ્ણ અને બલરામ પ્રત્યેનો તમારો પ્રબળ અહોભાવ અમારી આંખોથી છૂપો રહી શક્યો નથી . તો પછી એમની નગરીમાં એમના પરમ સાન્નિધ્યમાં નિવાસ કરવાનો ઈન્કાર શાને ? શ્રીકૃષ્ણ અને બલરામ આપણે બોલાવીએ ત્યારે સહાયતા કરવા કેવા હોંશે હોંશે હાજર થઈ જાય છે ! મારે માટે હવે સુવર્ણમયી દ્વારિકામાં જઈને વસવાનું દુષ્કર બન્યું છે . મારો પ્રિય અર્જુન શ્રીકૃષ્ણની બહેન સુભદ્રા સાથે લગ્નગ્રંથિથી જોડાયો , ત્યારથી મારે માટે દ્વારિકા એ હવે મારા પિયરના સ્વજનોનું નગર નથી . ભીમે અર્જુનને ઉદ્દેશીને હળવાશથી કહ્યું , `` લઘુબંધુ , કોઈ નારીનું હરણ કરતા પૂર્વે પોતાના પરિવારનો પૂર્ણતયા વિચાર કરવો જોઈએ . તમે સુભદ્રાનું હરણ કરવાની સાથે માતાના પિયર પક્ષ સાથેના સંબંધનું ય હરણ કર્યું . લગ્નની ઉતાવળમાં સંબંધો કેવા ભગ્ન થઈ જાય છે , લઘુબંધુ . વાહ ભીમસેન , તારી દૂરંદેશી જોઈને તારો જ્યેષ્ઠ બંધુ યુધિષ્ઠર તારા પર અતિ પ્રસન્ન થયો છે . પિયર ભોજપુરમાં કે બંધુ વસુદેવના દ્વારિકામાં વસવા ઈચ્છતી નથી . ઈન્દ્રપ્રસ્થમાં પણ રહેવું નથી . રાજમહેલના વૈભવમાં પણ વસવું નથી . કાકા વિદુરજી ! તમે નીતિશાસ્ત્રમાં પારંગત છો . મહાત્મા વિદુર ગહન વિચારમાં પડી ગયા . એમને સમજાતું નહોતું કુંતી આ તેર વર્ષની લાંબી અવધિ ક્યાં વ્યતીત કરશે . લગ્ન પછી નારીનું એક જ સ્થાન હોય છે અને તે એનું શ્વસુરગૃહ . હું મારા શ્વસુરગૃહે રહીને તેર વર્ષનો સમય વ્યતીત કરીશ . તમે દ્વેષ , વેર અને પ્રપંચથી ભરેલા એવા હસ્તિનાપુરમાં વસવા માંગો છો ? ભીમ એકાએક બોલી ઊઠ્યો . અરે આ નગરી , જે નગરીની હવામાં સર્વત્ર પાંડવો સામેના પ્રપંચની દુર્ગંધ પ્રસરતી રહે છે . જેની ભૂમિ પર અવિરત રૂપે પાંડવોની હત્યાના ષડયંત્રો રચાયાં કરે છે . જ્યાં રાજવીઓના મનમાં પાંડુપુત્રો પ્રત્યે વેરનો પ્રબળ અગ્નિ વધુ પ્રદીપ્ત થતો રહે છે . આકાશમાંથી પાંડવોના નાશ માટેના યુદ્ધનાં દુંદુભિનાં અવાજો પ્રતિધ્વનિત થતા હોય છે . માતા આવા શત્રુનગર હસ્તિનાપુરમાં તમે વસવાનું વિચારો છો ? નકુળે ધ્રૂજતા અવાજે કહ્યું , આ તો સામે ચાલીને સાપના રાફડામાં હાથ નાખવાની વાત થઈ . એનું પરિણામ તો જીવલેણ જ આવે . કુંતી હસી પડી . આંખોમાં કોઈ અજબ ક્ષાત્રતેજનો પાંડવોને અનુભવ થયો . વીર ક્ષત્રિયાણીની છટા ખીલી ઊઠી . તમને ભલે એ શત્રુઓનું નગર લાગતું હોય , પણ મને એનો સહેજ પણ ભય નથી . મારું હૃદયબળ મારામાં સંકલ્પ જગાવે છે . તમે હસ્તિનાપુરમાં તેર વર્ષ તો શું , તેર દિવસ તો શું , તેર ઘડી પણ સુરક્ષિત નથી . ના માતા , ના . મારે માટે તેર વર્ષનો અવધિકાળ હસ્તિનાપુરમાં પસાર કરવો આવશ્યક અને અનિવાર્ય છે , વીરપુત્રો . મહાત્મા વિદુરે ચિંતિત દ્વિધાભરી આંખે કુંતીને નિહાળતા કહ્યું , તમારો આ દિયર કુટિલ રાજનીતિના દાવપેચને યથાર્થરૂપે સમજી શકે છે . હસ્તિનાપુરમાં વસતા શકુનિની દરેક ચાલની પાછળના હેતુની એને આસાનીથી ગંધ આવે છે . કુંતીએ કહ્યું , એક ક્ષત્રિયાણી તરીકે , દિગ્વિજયી પાંડુની પત્ની તરીકે અને તેજસ્વી પાંડુપુત્રોની માતા તરીકે હસ્તિનાપુરની નગરીમાં રહેવું મારે માટે અનિવાર્ય છે . કુંતી બોલી , કોણે કહ્યું , અરે આ હસ્તિનાપુરમાં તો હું અતિ સુરક્ષિત છું . જીવનનું એક અનિવાર્ય સત્ય `` મોત `` તારી હસ્તી તારા પાછળ એ રીતે વિસરાઈ ગઈ , કે જેમ જળમાંથી આંગળી કાઢીને જગ્યા પૂરાઈ ગઈ ! લાંબુ જીવવાની જિજીવિષા અને નજીક દેખાતા મોતનો ડર માણસ માત્રને હોય છે . ભલે એ સમજતો હોય કે પછી એમ માનતો હોય કે જન્મ્યા એટલા જવાના પણ , મોત એ નિશ્ચિત છે . બીજા અર્થમાં કહેવું હોય તો કહેવાય કે માણસ એક્સપાયરી ડેટ સાથે જ જન્મતો હોય છે . આપણને કશું લાગતું - વળગતું ન હોય એટલે મોતના કારમા પંજાની વેદના ન સમજાય . બાકી જો ઘરે એ સમયસર કે અચાનક ત્રાટકે છે ત્યારે સંયમ જાળવવો એ કઠીન થઈ પડે છે . કોઈકનાં સપના , કોઈકના અરમાનો , કોઈની નાનીસુની ઈચ્છાઓ , કોઈકનાં આગોતરા આયોજનો જ્યારે મોતની થાપટથી રફેદફે થાય છે ત્યારે વસમુ ને દોહ્યલું લાગે છે . દોમ - દોમ સાહ્યબી મારે શું કરવાની . હવે મારાથી શે જીવાશે ? વાત પણ સાચી જ છે ને . ધીરે ધીરે એ વેદના ઓછી થતી જાય તેમ છતાં એક વાત ચોક્કસ છે કે જેણે આ મોતની વેદના અનુભવી હોય એને જ આ વેદના સમજાય ! બીજી સત્યતા એ છે કે મોત તો દરેકને આવવાનું જ છે . આપણી જાણ બહાર સમય - સ્થળ અને સંજોગના આગોતરા આયોજન સાથે એની સવારી ચોક્કસ આવવાની છે . જવા માટે તો આપણે અહીં આવ્યા છીએ . આપણે ઈચ્છીએ તો પણ નથી રહેવાના . પલભરમાં ક્ષણભરમાં પૂર્વજ થઈને ક્યારે ભીંતે લટકતા થઈ જઈએ ....... કહેવાય નહિ . ખરેખર તો મોત ઉત્તમ ગુરુ છે . એ આપણને શીખવે છે આપણે નામશેષ થવા જ અહીં આવ્યા છીએ . કુદરતના મહેમાન બનીને આવ્યા છીએ . મહેમાનને ગમો અણગમો કે અભાવ ન પાલવે . યજમાન જે ખવરાવે તે જ ખાવું પડે . આ પૃથ્વીના રંગમંચ ઉપર આપણે કલાકાર બની રોલ અદા કરવા આવ્યા છીએ . અત્યારે તમે જીવનના જે પણ પડાવ પર ઊભા છો એ પણ કલાનો એક તબક્કો જ છે . રોલ ખત્મ થાય ત્યાં સુધી ચાલતા રહેવું . વાહ , જીવનનો સાર જ જાણે કે ! કોઈના રહેવા ન રહેવાથી ક્યાં કશો ફેર પડે છે . આપણી આજુબાજુ એવા અસંખ્ય દાખલાઓ હશે . આટલે સુધી કેટકેટલી ચિંતાઓ કરી કરીને મરી ગયા તોય પરિસ્થિતિમાં લગારેય ફરક પડ્યો નથી . આપણા ઘરે ભવિષ્યમાં કંઈ નાનો - મોટો પ્રસંગ આવે છે ત્યારે આપણે દિવસ રાત એક કરી ગોઠવણો કરતા રહીએ છીએ . માણસાઈને ચાર ચાંદ લગાડી દે એવા અદકેરા કામો કરી સમાજમાં દ્રષ્ટાંતરૂપ બનેલા આત્મસંતોષી - નિજાનંદી બની મોતને ભેટનાર આપણા અમર પાત્રોની હરોળમાં રહેવાની કોશિષ તો કરીએ . મોતને હરદમ વેલકમ કહેવા હાથ લંબાવીએ . દુનિયામાં શું લઈને આવ્યા હતા , શું લઈ જવાના ! જળકમળવત જીવન એ જ સાચું જીવન . પરિવાર વચ્ચે પ્રોબ્લેમ વચ્ચે , જવાબદારીઓ વચ્ચે જીવતાં જીવતાં મોતને સ્મરવાનું છે . હું છું ને હું નથી એવો ભાવ લાવવાનો છે . કારણકે એક કવિએ આપણને ગતાગમ પાડી છે . કર્મનો નિયમ એ જૈનશાસનનો પ્રાણભૂત સિદ્ધાંત છે . ઘણા , લગભગ બધા જ લોકો , આ સિદ્ધાંતના મર્મને પામવામાં નિષ્ફળ જતા હોય છે . એટલે તેઓ આ સિદ્ધાંતને રૂક્ષ , રસહીન , પલાયનવાદ , અકર્મણ્યતા વગેરે વિશેષણોથી નવાજે છે . પણ આ મંતવ્ય બરાબર નથી . મનુષ્યને સ્વતંત્રતા અને સમાનતા - આ બે વાનાં સહેજે જ વધુ ગમે છે , અલબત્ત , ભૌતિક સુખ - સંદર્ભમાં જ . લોકશાહી માહોલમાં આ સ્થિતિનો અનુભવ સહુ મનુષ્યોને સતત થયો હોય છે . મારી તમામ વાતો સુવાંગ મારી હોય , મારા થકી હોય , આવી ધારણા તે ` સ્વતંત્રતા . ` અને હું કોઈથી નીચો નહિ , કોઈ મારાથી ઊંચું અથવા શ્રેષ્ઠ નહિ , અમે સહુ સરખા , આવો ખ્યાલ તે ` સમાનતા . ` ભૌતિક સંદર્ભમાં તેમજ સામાજિક કે રાજકીય લોકશાહીના પરિપ્રેક્ષ્યમાં , પ્રત્યેક વ્યક્તિ આ રીતે જ , સ્વતંત્ર અને સમાન હોવાનું અનુભવે છે . આમાં દરેક જણ પોતે કરે અને પોતે ભોગવે . પોતે વાવે અને પોતે લણે . બીજાની તેમાં જવાબદારી પણ નહિ અને ભાગીદારી પણ નહિ . આમ છતાં , જે તે વ્યક્તિ ` સામાજિક પ્રાણી ` હોવાને પોતાનો દરજ્જો ગુમાવતી નથી કે અન્ય નિરપેક્ષ , બેજવાબદાર કે સ્વચ્છંદ થઈ જાય છે એવું નથી . જૈનશાસન , લોકશાહીની આ જ વિભાવનાને કેન્દ્રમાં રાખીને કર્મના નિયમને સર્વોચ્ચ અગત્ય આપે છે . પ્રત્યેક ` આત્મા ` ` સ્વતંત્ર ` છે અને ` સમાન ` પણ . ભૌતિક સંદર્ભમાં જે ધોરણો પ્રત્યેક આત્માને , અર્થાત્ સમગ્ર જીવજગતને લાગુ પડે છે . લોકશાહીમાં જેમ ` કાયદાનું ` જ માત્ર શાસન છે , તેમ આત્મિક લોકશાહીમાં ` કર્મનું ` જ માત્ર શાસન છે . ખરેખર તો કર્મની સર્વોપરિતાનો સ્વીકાર કરી લઈએ , તો આત્મા સ્વતંત્ર રહે છે . તેની સમાનતા અબાધિત રહે છે . પોતાનું કર્તૃત્વ કે દાયિત્વ કોઈ અન્યના શિરે થોપી દેવો તે પલાયનવાદ છે . અને આ સ્થિતિમાં અકર્મણ્યતા તો ઊભી જ શાની રહે ? વાત રહી માત્ર રૂક્ષતાની . એનો જવાબ આ છે : કર્મસત્તાના કાનૂન પ્રમાણે વર્તનારો કે જીવનારો આત્મા અને તેનું આચરણ રૂક્ષ , નીરસ અને આનંદ કે પ્રેમથી ભીરુ બની જાય છે . જૈન ધર્મના કર્મસિદ્ધાંતના આધારે , પ્રત્યેક આત્મા જ કાળાંતરે પરમાત્મા બને છે . શુદ્ધ ચૈતન્યરૂપ એ પરમ - આત્માને આપણે પરમ સત્તા અથવા ભગવાન તરીકે ઓળખીએ છીએ . શાંત હૈયે વિમર્શ કરનાર શાણા આદમીને , આ રીતે વિચારધારા કેળવવાથી , કર્મના નિયમનો પરમાર્થ પકડાયા વિના નહિ રહે . અને પછી જુદી જુદી વિચારધારાઓમાં પણ કેવું સામરસ્ય છે તેનો સંકેત સાંપડ્યા વિના નહિ રહે . સંસાર એટલે ક્લેશ . જ્યાં ક્લેશ નથી ત્યાં સંસાર નથી હોતો . નમક વિના જેમ રસોઈ અલૂણી . તેમ ક્લેશવિહોણો સંસાર પણ અલૂણો , નિષ્પ્રાણ , વ્યર્થ બની રહે . ઉપાધ્યાયજી મહારાજે તેથી જ કહ્યું : ` ક્લેશરહિત મન તે ભવ - પાર . ` આ ક્લેશનું કારણ શું ? કલેશનાં બે કારણ છે : અહં અને ઈચ્છા . આ બે ય વાનાં સાધનાપથમાં , આત્મશુદ્ધિની આડે આવનારાં , નડનારાં નડતર છે . બેમાંથી કોઈ એકને નાબૂદ કરવાથી કામ ન ચાલે . બન્નેનો નિકાલ થવો જોઈએ . ધારો કે કોઈ એક કામ કરવાની આપણને ઈચ્છા થઈ . ઈચ્છા એટલા માટે થઈ કે એ કામ કરીશ તો મારું નામ થશે , સારું લાગશે અને બોલાશે . આ પ્રકારના અહંભાવમાંથી ઈચ્છા પેદા થઈ . એને પાર પાડવા માટે પછી અનેક જાતનાં આયોજનો વિચાર્યા . હવે બને એવું કે તે જ પળે આપણને ખબર મળે કે એ કામ તો બીજાએ કરી વાળ્યું છે કે કરવા માંડ્યું છે ! એ વેળા આપણી દશા કેવી થાય ! જાણે હાથમાં આવેલો કોળિયો કોઈએ ઝૂંટવી લીધો હોય એવી લાગણી થાય ને ? ક્રોધ , દ્વેષ , હતાશા , વ્યાકુળતા વગેરે ભાવો પેદા થાય ને ? સંસાર સાવ જૂઠો , નકામો , નગુણો હોવાનું ભાસવા માંડે ને ? ઈચ્છા જોખમાય ત્યારે અને અહં ઘવાય ત્યારે આવો ક્લેશ અવશ્ય થાય જ , અને આનું જ નામ તો સંસાર ! આ સંસારથી બચવાની તત્પરતા - જાગૃતિ કેળવે તેનું નામ સાધક . પોતાની ઈચ્છા પ્રમાણે ન થાય , વિપરીત થાય , ઈચ્છા અધૂરી રહી જાય ; બીજાઓની અયોગ્ય ઈચ્છા પ્રમાણે થાય અને આપણી યોગ્ય ઈચ્છાઓ પણ રહી જાય . જ્ઞાની ભગવંતે દીઠું હોય તેમ જ બને - આવી સમજણ કેળવાય તેટલી તે જ આત્માની અને શાસનની - ધર્મની - અધ્યાત્મની સાધના કરી શકે . વિચારશીલ માણસ એમ પણ વિચારે કે જે લોકો સ્થાપના - નિક્ષેપામાં એટલે મૂર્તિમાં નથી માનતા તેવા સંપ્રદાયના લોકો પણ હવે તો ભગવાનમાં આગમસૂત્રોને સરસ ચિત્રો સાથે છપાવવા માંડ્યા છે . આપણે ત્યાં બધી જ ક્ષમતાઓ તથા ધન , માત્ર કંકોત્રીઓની નવનવી ડિઝાઈનો માટે જ વપરાય છે . શું આ ધન તથા શક્તિનો સદુપયોગ આગમો તથા શાસ્ત્રોના સુંદર અલંકૃત પ્રકાશનાદિ માટે ન થઈ શકે ? ગુજરાતમાં વીસનગર નજીક ઉમતા ગામમાં સેંકડો જિનબિંબો સાથેનું પ્રાચીન જિનાલય ધરતીમાંથી નીકળ્યું છે . તેમાં દિગંબર - શ્વેતાબંર બન્ને સંપ્રદાયનો સંબંધ જોડાયેલો છે . કરોડોના ખર્ચે નવાંનવાં તીર્થોનાં નિર્માણ કરનારા - આપણા કોઈ શક્તિસંપન્ન મહાત્માનું ધ્યાન આ દિશામાં હજી સુધી કેમ જતું નથી ? તીર્થોમાં કેસ - ક્લેશો ચાલે છે . ત્યારે આ તો ઘરને આંગણે રસ લેવા લાયક તીર્થ જડ્યું છે . આપણી બેદરકારીનો પૂરો લાભ દિગંબર પક્ષે ઊઠાવી લીધો છે . સરકારી ગ્રાન્ટ સહિત બધું જ તે પક્ષ વગે કર્યે જાય છે . ૨૫ - ૫૦ કરોડ ખર્ચાવી જાણનાર લોકો આવી ઐતિહાસિક વાતે તદ્દન અજ્ઞાન , બેદરકાર , ઉદાસ કેમ હશે ? હમણાં વળી નવી ઘટનાઓ શરૂ થઈ છે , ચમત્કારોની . ક્યાંક અમીઝરણાં થાય , ક્યાંક વળી કેસરના છાંટણાં પણ થાય . પણ આ પરંપરાગત ચમત્કારો હવે જરા જૂના જણાય છે . હવે તો ધરણેન્દ્રદેવ અને ક્ષેત્રપાળદેવ સાક્ષાત્ હાજર થવા માંડ્યા છે ! ક્યાંક કોઈ પણ રૂપમાં સર્પ કે નાગ દેખાય , કે થયું : ક્ષેત્રપાળદાદા હાજરાહજૂર ! પછી દૂધના વાટકા , શ્રીફળ , દીવા , સિંદૂર અને ભાતભાતની વાયકા તથા માન્યતાઓ અને લોકોનો પ્રવાહ ! ઇતિહાસમાં ધરણેન્દ્રે આ રીતે પરચો આપ્યો હોવાનો દાખલો નથી જડતો . આજે તો એ દૈવી તત્ત્વો પાસે જાણે આવા પરચા આપવા સિવાય કોઈ કામ જ નથી લાગતું ! વિચારકો તરત પૂછે કે આ દેવો આ સ્વરૂપે આવે છે એ વાત ઘડીભર સાચી માની લેવા અમે તૈયાર છીએ . પણ અમારે એ જાણવું છે કે આ રીતે એમના આવવાથી સંઘને કે જૈન શાસનને શો લાભ ? સંઘના કોઈ પ્રશ્નો હલ થાય ખરા ? તીર્થોના વિખવાદોને શમાવી દે ખરા ? શાસનની અઢળક સમસ્યાઓ છે . બાકી ` સંતોષીમાની ` રોટલી કે પોસ્ટકાર્ડ લખવા જેવા પરચાથી સંઘને શો લાભ ? સિવાય કે અંધશ્રદ્ધા વધારવાની અને ચોક્કસ હિત - હેતુ ધરાવતા લોકોની પ્રવૃત્તિને પોષતાં રહેવાનું ! જૈન ધર્મ એ તાત્ત્વિક ધર્મ છે . બુદ્ધિગમ્ય ધર્મ છે . તેને , તેના રહસ્યમય સિદ્ધાંતોને સમજવા - સમજાવવા અત્યંત આવશ્યક છે . આપણે બધા બિનજરૂરી ખ્યાલો અને ભ્રમણાઓમાંથી બહાર આવીશું તોજ આ આવશ્યક્તા આપણા ગળે ઊતરી શકશે . હમણાં તો વર્લ્ડ કપ ફીવર ચાલતો હતો . આ આપણા નૈતિક અધ:પતનની નિશાની છે . વર્લ્ડ કપમાં ભારત ન જીત્યું અથવા હાર્યું , તેનો આઘાત સૌને છે . પણ આ યુદ્ધમાં હજારો મનુષ્યોનું નિકંદન નીકળી રહ્યાં છે તેના અંગે કોઈની ય સંવેદના ઘવાઈ હશે ખરી ? શક્યતા ઓછી છે . આપણે ધર્મના વાસ્તવિક તત્ત્વને સમજ્યા જ નથી . સ્વાર્થ બે વ્યક્તિઓ વચ્ચેનો હોય તોય તેનો અંજામ તો પાયમાલીમાં જ આવવાનો . સ્વાર્થ માટે બીજાનો ભોગ લઈ શકાય . સ્વાર્થ માટે બીજાનો ગેરલાભ ઊઠાવી શકાય . સ્વાર્થ તે જેમાં બીજાના હિતના ભોગે પોતાનું હિત સિદ્ધ થાય . આવો સ્વાર્થ હોય આપણા મનમાં , ત્યાં સુધી આપણામાં સો ટચની ધાર્મિક્તા પાંગરે એ વાતમાં દમ નહિ . જોકે હવે તો ધર્મો પણ સ્વાર્થ સાધવામાં મંડ્યા છે . અત્યારે અમે કર્ણાટક , આંધ્ર , તમિળનાડુ - આ ત્રણ પ્રાંતોના વિસ્તારમાં છીએ . દેખીતી રીતે આ માનવતા કે દયા કે પરોપકારની પ્રવૃત્તિ ગણાય - લાગે . વગર પ્રયોજને અને વિના સ્વાર્થે , કોઈ જ વળતર કે સાનુકૂળ પ્રત્યાઘાતની અપેક્ષા રાખ્યા વિના સામાને મદદ કરીએ તોજ - તે પરોપકાર આપણી આ ઉદારતાનો પાકો ફાયદો આ મિશનરીઓ ઊઠાવે છે . અને સ્વાર્થ સાધવા માટે ધર્મનો પણ ઉપયોગ કરવામાં અચકાતાં નથી . આ સ્વાર્થથી આપણા ધર્મની , સંસ્કૃતિની તથા સંસ્કારોની પાયમાલી જ થઈ રહી છે . સ્વાર્થની સામે મૂકી શકાય તેવું તત્ત્વ છે ` પ્રેમ ` . આ એક જ તત્ત્વ એવું છે જે ગમે તેવા સ્વાર્થને કે સ્વાર્થીને હંફાવે છે . પ્રેમ એટલે આપણી ઈચ્છાઓને ગૌણ બનાવવી અને આપણા અહંનું બલિદાન આપી દેવું તે . જ્યાં પ્રેમ પાંગર્યો હશે ત્યાં પોતાની ઈચ્છા કરતાં પ્રીતિપાત્રની ઈચ્છાનું મહત્ત્વ વધુ હશે . આવો નિર્મળ અને ઉદાત્ત પ્રેમ જ્યારે ચિત્તમાં પાંગરે છે ત્યારે ત્યાં સ્વાર્થની દુર્ગંધનો અંશ પણ રહેતો નથી . ત્યાં તો હોય છે માત્ર પરમાર્થની , બીજાના કલ્યાણની વાસના . નુકસાનીનું ત્યાં નામ ન હોય . અને આવી સ્વાર્થવિહોણી સ્થિતિ હોય ત્યાં ધર્મ અને ધાર્મિક્તા પાંગર્યા વિના કેમ રહે ? ધર્મ એટલે શું ? એ મુદ્દા પર ઘણી ઘણી મથામણ ચાલતી રહે છે . હમણાં એવું સ્ફુરે છે કે જેનાથી , જે કરવાથી , વૃત્તિઓનું પરિવર્તન થાય તેનું નામ ધર્મ . મને એ અગણિત શુભ - અશુભ વૃત્તિઓનો અખૂટ સ્રોત છે અને ભંડાર પણ છે . પરંતુ તેમાંથી વધુમાં વધુ ઉપયોગ તો અશુભ અથવા મલિન વૃત્તિઓનો જ થતો રહે છે . એ અશુભ વૃત્તિઓનું શમન અથવા નિવારણ થાય અને શુભ વૃત્તિઓનું અનાવરણ થાય , તોજ વૃત્તિ - પરિવર્તન થયું ગણાય . પ્રવૃત્તિમાર્ગની એક ખૂબી છે કે , તેનો છંદ લાગ્યા પછી મહદંશે વિચારવાની શક્તિ અને તક - બન્ને નહિવત બચે છે . પ્રવૃત્તિ અને પ્રવર્તક ( પ્રવૃત્તિ માટે પ્રેરનાર ) - બન્નેનું લક્ષ્ય પણ આ જ હોય છે . વિચારે તો આઘોપાછો થાય ને ? તો દલીલ કે સવાલ કરે ને ? એને એવી તક જ ન મળવી જોઈએ . અને તો પછી એ જેમ કહીએ તેમ કરવાનો જ . આ સ્થિતિ એવી છે કે , એમાં વૃત્તિઓનું દમન થશે , પણ શમન નહિ થાય . વૃત્તિઓ દબાશે ખરી , પણ નાબૂદ નહિ થાય , બદલાશે પણ નહિ . અહીં સવાલ એટલો જ આવે કે તો એ પ્રવૃત્તિને ધર્મ ગણાય ખરી ? ધર્મની કોઈ પણ પ્રવૃત્તિ આખરે વૃત્તિઓના પરિવર્તન માટે જ હોવી જોઈએ . મને હંમેશાં સવાલ થાય કે , આ ` સાચી ભક્તિ ` વળી શું હશે ? ભક્તિ તો ભક્તિ જ હોય અને સાચી જ હોય , એને માટે ` સાચી ` શબ્દનો પ્રયોગ શા માટે કરવો પડે ? શું ભક્તિના પણ બે પ્રકાર હશે ? એટલે તે બીજા પ્રકારથી જુદી પાડવા માટે ` સાચી ` એવું વિશેષણ જોડ્યું હશે ? તો એ બીજો પ્રકાર કયો હોય ? સ્વાભાવિક રીતે જ સમજાય કે ` ખોટી ` ભક્તિથી બચવા અથવા જુદી પાડવા માટે જ અહીં ` સાચી ` એવું વિશેષણ જોડ્યું હશે ? સ્વાભાવિક રીતે જ સમજાય કે ` ખોટી ` ભક્તિથી બચવા અથવા જુદી પાડવા માટે જ અહીં ` સાચી ` એવું વિશેષણ અપાયું છે . અર્થાત્ ભક્તિ કાયમ સાચી જ હોય એવું નથી . કવચિત્ એ ખોટી પણ હોઈ શકે . સાચી ભક્તિ થાય તો ` સાહેબ ` રીઝે જ . સાચી ભક્તિની આ એંધાણી છે , અને આ એનું પરિણામ પણ છે . આપણને સ્નેહ પણ સાચો કરતાં આવડતું નથી , તો ભક્તિ સાચી શી રીતે આવડે ? આપણા સ્નેહમાં પણ સ્વાર્થ ભર્યો હોય છે . લોલુપતા , લાલસા , અપેક્ષા , આસક્તિ જેવાં તત્ત્વો છલકાતાં હોય તેવા સ્નેહમાં ક્ષુલ્લક સ્વાર્થ સિવાય બીજું સંભવે પણ શું ? સ્વાર્થમુક્ત અને નિરપેક્ષ અને કેવળ કલ્યાણકામનાથી મહેકતો સ્નેહ એ આ સંસારની , કલ્પવૃક્ષ જેવી , દુર્લભ પણ મહામૂલી જણસ છે . આવો સ્નેહ કરી શકે તે જ સાચી ભક્તિ પણ કરી શકે . સ્નેહને સાચુકલો બનતાં રોકે બે વાનાં : અપેક્ષા અને અભિમાન . ભક્તિને સાચુકલી બનતાં રોકે બે વાનાં : વાસના અને ચંચળતા . આજકાલ સર્વત્ર રોગચાળાનું અને અનેક જાતના ઉપદ્રવોનું સામ્રાજ્ય ફેલાયું છે . બધા જ દુ:ખગ્રસ્ત છે . બધા જ અશાંત છે . બધે જ ઉદ્વેગ અને ` કાલે શું થશે ? ` તેની દહેશત છવાયેલ છે . તો અનુભવીઓ એવું કહે છે કે , આવનારા દિવસો , વીતેલા દિવસો કરતાં કપરા હશે . જાણકારો પણ આમાં સૂર પૂરાવતા રહે છે . સહેજે સવાલ થાય કે આ દિવસો આપણા કેવા જશે ? અથવા આપણું શું થશે ? આનો એક જ જવાબ જડે છે , ધર્મ - આરાધનાનું બળ વધારો . તપ , જપ અને ધર્મકરણી જેમ જેમ વધારે થશે , તેમ તેમ આરાધનાનું બળ વધશે . અને આરાધનાના બળે જ ઉપદ્રવો અને દુ:ખ - કષ્ટો શાંત થશે અથવા હળવાં પડશે . સંસારી જીવો પાસે જ્યારે બીજી કોઈ તાકાત કે બચાવ બચતાં નથી , ત્યારે ધર્મઆરાધના એ એક જ તાકાત એને બચાવી શકે તેમ છે . તેમાં ય જો તપ - જપ સામૂહિકરૂપે કરવામાં આવે તો તેની અસર વાતાવરણ પર બહુ ઘેરી અને બહુ વ્યાપક પડતી હોય છે . એ અસર આખા રાષ્ટ્રને , રાજ્યને , નગરને તેમજ સમાજને અનેકવિધ તકલીફો તથા પ્રકોપથી ઉગારી શકે છે . જગતના દરેક ધર્મ અને સંપ્રદાયના લોકો પોતાના અધિકારો માટે લડે છે . પોતાની સત્તા તથા લાગવગ કે પહોંચ વધારવા માટે કટિબદ્ધ જોવા મળે છે . તો અમુક અમુક ધર્મો તો પોતાના અનુયાયીઓની સંખ્યા કેમ વધે , બીજા બધા ધર્મોને છોડીને પોતાના ધર્મમાં જ કેમ વધુ માણસો દાખલ થાય , તેની જ ફિરાકમાં હોય છે . પ્રલોભનો દ્વારા , છેતરપિંડી દ્વારા અને છેવટે ધાકધમકી કે બળજબરીથી અન્ય ધર્મવાળાઓને વટલાવવા અને પોતાના ધર્માનુયાયી બનાવવા , એ આવા લોકોનું મિશન અથવા લક્ષ્યાંક હોય છે . વાત પણ સાચી છે . જેમના ધર્મમાં આત્મા નામની ચીજનું કોઈ અસ્તિત્વ ન હોય , પરલોક અર્થાત્ મોક્ષ જેવી કોઈ સ્થિતિનો સ્વીકાર જ ન હોય . જેમ જેમ સમય વીતતો જાય છે તેમ તેમ અનુભવ વધતો જાય છે . આ અનુભવ એક વાત શીખવે છે કે જે કરવાથી અહં અને મમત્વ અને એષણા વધતાં હોય તેને કદાપિ ` ધર્મ ` ગણાય નહિ . ધર્મ ક્યારેક ક્રિયારૂપ હોય , કદીક જ્ઞાન રૂપે હોય કે કવચિત્ તપ - સ્વરૂપે હોય . કોઈ પણ પ્રકારની આ ધર્મકરણી કરવાથી જો અહંકાર વધતો હોય , મમત્વ પોષાતું હોય અને ઈચ્છાઓ જો વકરતી હોય તો તે ક્રિયા , જ્ઞાન કે તપ , ` ધર્મ ` તરીકે લોકરૂઢિએ ગવાતાં હોવા છતાં , ` ધર્મ ` ગણાતાં કે બનતાં નથી . શાસ્ત્રોએ તો આ વાત વારંવાર , ઠેરઠેર ગાઈ વગાડીને કરી છે . તેથી તેનું રહસ્ય સમજાતું નથી . ધર્મ એ એક અદ્દભુત તત્ત્વ છે . વસ્તુત: તો જેના થકી સમજણદશા ઉઘડે તેનું જ નામ ધર્મ છે . આવો ધર્મ એ માત્ર જાણવાનો કે કરી બતાવવાનો વિષય નથી રહેતો પરંતુ સમજવાનો તથા અનુભવવાનો વિષય બને છે . ધર્મતત્ત્વનો આવો અનુભવ , મનુષ્યને નમ્ર , હળવો , સરલ અને અનાગ્રહી બનાવે છે . રોજિંદા - સામાન્ય વ્યવહારમાં કે પછી કોઈક ખાસ બાબતમાં પણ , પછી , તે વ્યક્તિ પોતાની માન્યતા , સમજણ , જિદ કે આગ્રહને વળગી નથી રહેતી . તેનાથી સાવ વિપરીત બને તો પણ શાંત ભાવે તેનો સ્વીકાર તે કરી શકે છે . ધૈર્ય ન શીખવે તે ધર્મ શાનો ? અધીરા અને હઠીલા બનાવે તેને ધર્મ કેમ ગણાય ? ચિંતનનો દોર પછી તો બહુ લંબાયો . જૈન મુનિનું મને મળેલું પદ એ ક્ષણે સાંભર્યું . જૈન મુનિપદ એટલે જીવંત જયણા . જૈન મુનિની એક એક ક્રિયા અને ચેષ્ટા તથા પ્રવૃત્તિ , બીજા જીવોની રક્ષા માટે જ હોય . બીજા જીવનને હાનિ પહોંચે એવી એક પણ કાર્યવાહી જૈન મુનિ દ્વારા ન થાય , ન થવી જોઈએ . જૈન મુનિ પોતાના માટે ન જીવે , બીજાને જીવવા દેવા ખાતર પણ ન જીવે . જૈન મુનિ જીવે તો અન્યને બચાવવા માટે જીવે . આપણે ત્યાં પેલું સૂત્ર ભલે પ્રચલિત બન્યું : ` જીવો અને જીવવા દો ` . પણ એ સૂત્ર અધૂરું છે . બરાબર નથી . જૈન માર્ગનું સૂત્ર આવું હોય , ` જીવો અને જીવાડો ` . ` જીવાડવા માટે અથવા બચાવવા માટે જીવો ` . કારણકે બીજાને બચાવવામાં જ પોતાનો બચાવ હોય છે . આ તત્ત્વ જેને સમજાય અને જેના આચરણમાં આવે , તે જૈન મુનિ . કદાચ આ જ કારણે આપણા શાસ્ત્રકારે ફરમાવેલું કે મુનિની પ્રવૃત્તિ પરહિતકારી અને તેથી નિજનો કર્મક્ષય કરનારી જ હોય . અર્થાત્ મુનિ જે કરે , તેનાથી તેનાં કર્મો ખપે , અને અન્યનું હિત થાય જ . આટલું ચિંતન થતાં થતાં તો ખુશ થઈ જવાયું . જૈન મુનિપદ પ્રત્યેનો અહોભાવ હૈયે ઝળહળી ઊઠ્યો . તે વાત યાદ આવતાં જ જીવ આનંદના રમણે ચડી ગયો . કેવું અદ્દભુત આ પદ ! કેવું ઉપકારી આ શાસન ! ધર્મ અને તેની વિવિધ આરાધનાઓનું સામાન્ય લક્ષ્ય એક જ હોય છે . મનને સ્વચ્છ કરવાનું . ઘણી ઘણી ધર્મ આરાધનાઓ કરીએ છતાં મન હજી ચોખ્ખું નથી થતું . તો તેમાં દોષ કોનો ધર્મનો ? દોષ આરાધનાનો ? દોષ ક્રિયાનો ? ના , દોષ આપણો જ . ધર્મ કરવાનો છે , મનમાં વર્તતી મલિનતાઓને પખાળવા માટે . મલિન મન જેનાથી ઊજળું થાય તે જ છે ધર્મ . ધર્મ કરવા છતાં આપણું મન મલિનતાથી છૂટતું ન હોય તો આપણે આપણા મનની જ ખણખોદ કરવી જ પડે . આવી ખણખોદ જેને ગમે , તેને દૂર કરવાની તમન્ના જેને જાગે , તેનું નામ ધર્મી જીવ . અપેક્ષા પાપમાં પરોવે છે . અપેક્ષા આનંદને નષ્ટ કરે છે . અપેક્ષાને કારણે રૂડા સંબંધો પણ તૂટે છે . અપેક્ષા હલકા - હીણા જનોની લાચારી કરાવે છે . ટૂંકમાં , અપેક્ષા દરેક પ્રકારનાં દુ:ખોની જનેતા બની રહે છે . બીજી મલિનતાનું નામ છે અભિમાન . આવું અભિમાન આપણને કનડતું હોય છે . ખાસ દેખાવાની અને બીજા ઉપર પ્રભાવ પાડવાની વૃત્તિને લીધે પેદા થતું આ અભિમાન આપણને તુચ્છ પણ બનાવે છે . પોતાની જાતે જ હલકા થવાની જોગવાઈ આ અભિમાન પૂરી પાડે છે . આ અભિમાન જ આપણને આપણા જ માણસોથી વિખૂટા પાડી દે છે . આપણા દ્વારા કોઈનું ખરાબ કરવાની ભૂમિકા પણ એ પૂરી પાડે છે . ક્રોધ , અસત્ય , પ્રપંચ અને દ્વેષ જેવાં મલિન તત્ત્વોનું ઉદ્દભવસ્થાન પણ આ અભિમાન જ હોય છે . સંબંધોમાં કડવાશ અને પછી વિચ્છેદ એ આનું ભયાનક પરિણામ છે . અદેખાઈ એ ત્રીજી મલિનતા છે . આવી વ્યક્તિ કોઈનું સારું ન જોઈ શકે , ન ખમી શકે . એને અન્યની સારપમાં પણ બૂરાઈ જ શોધવી ગમશે . કોઈનું સારું થાય કે બોલાય તો તેના પેટમાં તેલ જ રેડાવાનું . સરવાળે આવો માણસ બધી રીતે સુખી હોય તોય તે અત્યંત દુ:ખી જ હોવાનો . આપણી તમામ ધર્મકરણી આ મલિનતાઓને નાબૂદ કરવાનું સરસ સાધન બની રહે તે રીતે કરવાનો હવે નિર્ધાર કરીશું ? ગુરુની કૃપા અને શિષ્યનું સમર્પણ - એ બે વાનાં ભેગાં મળે તો ધારેલાં જ નહિ , પણ અણધાર્યા પણ રૂડાં ફળ નીપજી આવે . સમર્પિત શિષ્ય સાંપડવા એ બધા ગુરુના નસીબમાં નથી હોતા . પોતાની ઈચ્છા અને પોતાના અભિપ્રાય - બન્નેને ગુરુચરણમાં વિસર્જિત કરવા જોઈએ . આવા શિષ્ય ક્વચિત જ અને કોઈકને જ સાંપડતા હોય છે . ગુરુ તો પાત્ર - અપાત્ર જોયા વિના , સમાન ભાવે - સમ ભાવે , શિષ્યનું કલ્યાણ વાંછતા અને કરતા જ રહે . ` મને સમર્પિત શિષ્યો મળો ` એવી લાલસા ગુરુમાં ન હોય તે સમજાય એવું છે . ` ગુરુ ` શબ્દના સામાન્ય રીતે બે અર્થ થાય છે : ગુરુ એટલે ગૌરવવંત , ગુરુ એટલે ભારે . નિ:સ્પૃહી , વત્સલ , ગુણિયલ અને સન્નિષ્ઠ સત્પુરુષ હોય તેને પહેલો અર્થ લાગુ પડે . એથી ઊલટી વ્યક્તિને બીજો અર્થ બંધબેસતો આવે . શિષ્ય પર અહેતુક - કશા જ બદલા કે વળતરની અપેક્ષા રાખ્યા વિના જ પ્રેમ વરસાવે તેવો પુરુષ ` ગુરુ ` પદ માટે પૂરતો લાયક ગણાય . શિષ્યને મર્યાદાનું પાલન ઝટ નથી ગમતું હોતું . જરા જરામાં વંકાય પણ ખરો , અને જરાક અમથું આવડી જાય તો તેનો ફુગ્ગો ફૂલે અને કવચિત્ ફાટે પણ ખરો . ગુરુનું કામ આવે સમયે , સામેના પાત્રની ભૂમિકા પ્રમાણે , કઠોર થયા વિના કે થઈને , તેવા શિષ્યને ઠેકાણે લાવવાનું હોય છે . હૈયે હિતની જ માત્ર કલ્પના હોય છે . આમ કરવા જતાં ઘણી વાર નિષ્ફળતા પણ સાંપડે . શિષ્ય હું પદ કે અવિવેક ન પણ છોડે , અને પોતાના અહિતકારી - અવિચારી વર્તન પર અડ્યો જ રહે એવું પણ બને . આવે વખતે પણ ધીરજ ન હારે , હિતકામનામાં પીછેહઠ ન કરે , તેનું નામ ગુરુ . એથી સાવ ઊલટું , ' ધર્મ ' એ એટલા માટે આપણી વસ્તુ છે કે તેના પર આપણી માલિકી છે . 